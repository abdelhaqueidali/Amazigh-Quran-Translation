1
[ⵜⴰⵙⴰⴷⵓⴼⵜ]

1 ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
2 ⴰⵎⵓⵢ ⵉ ⵕⴱⴱⵉ ⵍⵍⵉ ⵎⵓ ⵜⴳⴰ ⵜⵓⵍⵖⵉⵜ ⵜⵉⵏⵏⵙ, ⵕⴱⴱⵉ ⵏ ⵉⵖⵣⵡⴰⵔⵏ, ⴽⵔⴰ ⴳⴰⵏ
3 ⴰⵎⴰⵍⵍⴰⵢ ⴰⵎⵙⵎⵓⵍⵍⵓ, ⵖ ⵜⵎⵣⵡⴰⵔⵓⵜ ⵓⵍⴰ ⵖ ⵜⵎⴳⴳⴰⵔⵓⵜ
4 ⴰⴳⵍⵍⵉⴷ ⵏ ⵡⴰⵙⵙ ⵏ ⵓⴼⵔⴰ, ⴰⵙⵙ ⵏ ⵓⵙⵙⵃⵙⵓ, ⴽⵔⴰⵢⴳⴰⵜ ⵢⴰⵏ ⴷ ⵎⴰⴷ ⵉⵙⴽⵔ
5 ⵀⴰ ⵏⵏ ⴽⵢⵢⵉⵏ ⴽⴰ ⵙ ⵏⵙⵙⵓⵎⴷ, ⴷ ⴽⵢⵢⵉⵏ ⴽⴰ ⴰⴷ ⵏⵎⵎⵜⵔ
6 ⵙⵎⵓⵏ ⴰⵖ, ⵜⵎⵍⵜ ⴰⵖ, ⴰⵖⴰⵔⴰⵙ ⵢⵓⵖⴷⵏ
7 ⴰⵖⴰⵔⴰⵙ ⵏ ⵡⵉⵍⵍⵉ ⵜⵙⵏⵏⵓⴼⴰⵜ, ⵓⵔ ⴷ ⴰⵢⵜ ⵜⵉⵢⵓⵔⵉ, ⵓⵍⴰ ⵉⵎⵓⴹⴹⴰⵕ

2
[ⵜⴰⴼⵓⵏⴰⵙⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 **ⴰⵍⵉⴼ**-**ⵍⴰⵎ**-**ⵎⵉⵎ**: ⵕⴱⴱⵉ ⴽⴰ ⴰⴷ ⵉⵙⵙⵏⵏ ⵎⴰⴷ ⵙⵔⵙ ⵉⵡⴰⵜⵜⵙ?
2 ⵖⵡⴰⴷ ⴰⴷ ⵉⴳⴰⵏ ⴰⴷⵍⵉⵙ, ⵓⵔ ⴳⵉⵙ ⵜⵓⵔⴷⴰ, ⵉⴳⴰ ⵜⵉⴼⴰⵡⵜ ⵏ ⵉⵎⴽⵚⴰⴹ ⵏ ⵕⴱⴱⵉ
3 ⵖⵡⵉⵍⵍⵉ ⴼⵍⵙⵏⵉⵏ ⵙ ⵓⵏⵜⴰⵍ ⵣⵓⵏ ⴷ ⵕⴱⴱⵉ, ⴷ ⵢⵉⵏⵉⵔⵏ, ⴷ ⵜⵖⵔⵖⴰⵔⵜ, ⴰⵢⵡⴰⵏ ⴰⵔ ⵜⵜⵥⴰⵍⵍⴰⵏ, ⴰⵔ ⴰⴽⴽⴰⵏ ⵖ ⵖⴰⵢⵍⵍⵉ ⴰⵙⵏ ⵏⵓⵔⴳ
4 ⴷ ⵖⵡⵉⵍⵍⵉ ⴼⵍⵙⵏⵉⵏ ⵙ ⵎⴰ ⵏⵏ ⴼⵍⵍⴰⴽ ⵉⴳⴳⵓⵣⵏ, ⴰⴷ ⵜ ⵉⴳⴰⵏ ⴷ **ⵍⵇⵯⵔⴰⵏ** ⴷ ⵎⴰⴷ ⴷ ⵉⴳⴳⵓⵣⵏ ⵉⵣⵡⴰⵔ ⴽ, ⴷ ⵜⵎⴳⴳⴰⵔⵓⵜ, ⵙⵙⵏⵏ ⵉⵙ ⴷ ⵜⵇⵇⴰⵏ
5 ⵖⵡⵉⵏⵏ (ⵖⵯⵉⵏ?) ⵎⵓⵏⵏ ⴷ ⵓⵖⴰⵔⴰⵙ ⵏ ⵕⴱⴱⵉ ⵏⵏⵙⵏ, ⵖⵉⴽⵍⵍⵉ ⴳⴰⵏ ⵡⵉⴷ ⵕⵡⴰⵏⵉⵏ
6 ⴰⵎⵎⴰ ⵖⵡⵉⵍⵍⵉ ⵏⴱⵍⵏⵉⵏ, ⵀⴰ ⵏⵏ ⵉⵏⴳⴰⴷⴷⴰ ⵓⴽⴰⵏ ⴷⴰⵔⵙⵏ, ⵉⵖ ⵜⵏ ⵜⵙⵙⵉⵡⴷⵜ, ⴷ ⵉⵖ ⵜⵏ ⵓⵔ ⵜⵙⵙⵉⵡⴷⵜ, ⵀⴰ ⵏⵏ ⵓⵔ ⴰⴷ ⴼⵍⵙⵏ
7 ⴰⵛⴽⵓ ⵉⵎⵙⵍ ⵕⴱⴱⵉ ⵡⵓⵍⴰⵡⵏ ⵏⵏⵙⵏ, ⴷ ⵉⵎⵣⴳⴰⵏ ⵏⵏⵙⵏ, ⵉⴳ ⴰⵎⴷⵍⵓ ⴼ ⵡⴰⵍⵍⵏ ⵏⵏⵙⵏ, ⵀⴰ ⵏⵏ ⵜⵇⵇⵍ ⵙⵔⵙⵏ ⵜⵎⵎⴰⵔⴰ ⵉⴳⴳⵓⵜⵏ?
8 ⵀⴰ ⵏⵏ ⵉⵍⵍⴰ ⵖ ⵎⵉⴷⴷⵏ ⵎⴰⴷ ⵉⵜⵜⵉⵏⵉⵏ, ⵏⴼⵍⵙ ⵙ ⵕⴱⴱⵉ, ⴷ ⵡⴰⵙⵙ ⴰⵎⴳⴳⴰⵔⵓ, ⵎⴰⵛⵛ ⵏⵜⵜⵏⵉ ⵓⵔ ⴳⵉⵏ ⵉⵏⴰⴼⵍⴰⵙⵏ
9 ⴰⵔ ⵜⵜⴽⵏⴰⴷⵏ ⵕⴱⴱⵉ ⴷ ⵡⵉⵍⵍⵉ ⴼⵍⵙⵏⵉⵏ, ⴰⵡⴰ, ⵀⴰ ⵏⵏ ⵓⵔ ⴰⴷ ⵜⵜⴽⵏⴰⴷⵏ ⴰ ⴱⵍⴰ ⵉⵅⴼⴰⵡⵏ ⵏⵏⵙⵏ, ⵙⵓⵍ ⵓⵔ ⴰⵙ ⴼⵔⵉⴽⵏ? 
10 ⴰⵛⴽⵓ ⵜⵍⵍⴰ ⵜⵎⴰⴹⵓⵏⵜ ⵖ ⵡⵓⵍⴰⵡⵏ ⵏⵏⵙⵏ, ⵙ ⴰⵙⵏ ⵉⵙⵙⵓⴳⵜ ⵕⴱⴱⵉ ⵜⴰⵢⵢⴰⴹ, ⴷ ⵜⵍⵍⴰ ⴰⵙⵏ ⵜⵎⵎⴰⵔⴰ ⵜⴰⵎⴰⴳⵥⴰⵥⵜ, ⴼ ⵓⵢⵍⵍⵉ ⵙⵙⴽⵉⵔⴽⴽⵙⵏ
11 ⴷ ⵉⵖ ⴰⵙⵏ ⵉⵜⵜⵓⵏⵏⴰ ⴰⴷ ⵓⵔ ⵜⵙⴳⵓⴼⵙⵓⵎ ⵖ ⵢⵉⴳⴳⵉ ⵏ ⵡⴰⴽⴰⵍ, ⵏⵏⴰⵏ: ⵀⴰ ⵏⵏ ⴰⴷ ⴰⴽⴽⵯ ⵏⴳⴰ ⴷ ⵉⵎⵙⵙⴰⵡⴽⴰⵏ
12 ⴰⵡⴰ, ⵀⴰ ⵏⵏ ⵏⵜⵜⵏⵉ ⵙ ⵢⵉⵅⴼⴰⵡⵏ ⵏⵏⵙⵏ ⴳⴰⵏ ⵉⴳⵓⴼⵙⴰ, ⵎⴰⵛⵛ ⵓⵔ ⴰⵙ ⴼⵔⵉⴽⵏ
13 ⴷ ⵉⵖ ⴰⵙⵏ ⵉⵜⵜⵓⵏⵏⴰ: ⴰⵢⵡⴰ ⴼⵍⵙⴰⵜ, ⵖⵉⴽ ⵍⵍⵉ ⴼⵍⵙⵏ ⵎⵉⴷⴷⵏ, ⵏⵏⴰⵏ: ⴰⵡⴰ ⴰⴷ ⵏⴼⵍⵙ ⵖⵉⴽ ⵍⵍⵉ ⴼⵍⵙⵏ ⵉⵎⵚⵓⴹⵏ, ⵎⴰⵛⵛ ⵓⵔ ⵙⵔⵙ ⵙⵙⵉⵏⵏ
...

62
[ⵜⴰⵎⵓⵏⵜ ⵖ ⵢⵉⵎⴰⵍⴰⵙⵙ (ⴰⵚⵉⴹⵢⴰⵙ)]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵀⴰⵏⵏ ⴰⵔ ⵉⵎⵎⵓⵢ ⵉ ⵕⴱⴱⵉ ⴽⵔⴰ ⵉⵍⵍⴰⵏ ⵖ ⵉⴳⵏⵡⴰⵏ, ⴷ ⴽⵔⴰ ⵉⵍⵍⴰⵏ ⵖ ⵡⴰⴽⴰⵍ, ⵉⴳⴰ ⴰⴳⵍⵍⵉⴷ ⴰⴼⵓⵥⴰⵕ, ⵉⴳⴰ ⴰⵏⴷⴷⴰⴱⵓ ⴰⵎⵓⵙⵏⴰⵡ
2 ⵏⵜⵜⴰ ⵙ ⵉⵅⴼ ⵏⵏⵙ ⴰⴷ ⴷ ⵢⵓⵣⵏⵏ ⴰⵎⴰⵣⴰⵏ ⵖ ⵉⵇⵓⴱⴱⴰⵏⵏ: ⴰⴷ ⵜⵏ ⵉⴳⴰⵏ ⴷ ⵡⴰⵄⵕⴰⴱⵏ, ⴰⵛⴽⵓ ⵓⵔ ⴰⵇⵇⵔⴰⵏ, ⵓⵍⴰ ⴰⵔ ⵜⵜⴰⵔⴰⵏ, ⵖⵉⴽⴰⵏⵏ ⴷ ⵏⵜⵜⴰ ⵓⵔ ⴰⴷ ⵉⵜⵜⴰⵔⴰ ⵣⵓⵏ ⵏⵜⵜⵏⵉ, ⴰⵔ ⴼⵍⵍⴰⵙⵏ ⵢⴰⵇⵇⵔⴰ ⴰⵢⵍⴰⵏ ⵏ ⵕⴱⴱⵉ ⴰⴷ ⵜⵏ ⵉⴳⴰⵏ ⴷ **ⵍⵇⵓⵔⴰⵏ**, ⴷ ⴰⵔ ⵜⵏ ⵉⵙⵙⵖⵓⵙ, ⵢⴰⵢⵡⴰ ⴰⵔ ⴰⵙⵏ ⵉⵎⵎⴰⵍ ⴰⴷⵍⵉⵙ, ⴷ ⵜⵎⵓⵙⵙⵏⵉ, ⵡⴰⵅⵅⴰ ⵙ ⵜⵜ ⵉⵏⵏ ⴽⴽⴰⵏ ⵖ ⵎⴰⴷ ⵉⵣⵔⵉⵏ ⵍⵍⴰⵏ ⵖ ⵜⵉⵍⵍⴰⵙ ⵍⵍⴰⵙⵏⵉⵏ
3 ⵖⵉⴽⴰⵏⵏ ⴷ ⵡⵉⵢⵢⴰⴹ ⴳⵉⵙⵏ ⵓⵔ ⴷⵉⵙⵏ ⵏⵢⴰⵍⴽⴰⵎⵏ, ⵏⵜⵜⴰ ⴰⴷ ⵉⴳⴰⵏ ⴰⵏⴷⴷⴰⴱⵓ ⴰⵎⵓⵙⵏⴰⵡ
4 ⵖⵉⴽⴰⵏⵏ ⴰⴷ ⵉⴳⴰⵏ ⵜⵓⵍⵍⵓⵖⵜ ⵏ ⵕⴱⴱⵉ, ⴰⵔ ⵜⵜ ⵢⴰⴽⴽⴰ ⵉ ⵡⴰⵏⵏⴰ ⵉⵔⴰ, ⴰⵛⴽⵓ ⴰⴽⵓⵛ ⵉⴳⴰ ⴱⵓ ⵜⵓⵍⵍⵓⵖⵜ ⵉⴳⴳⵓⵜⵏ
5 ⵀⴰⵏⵏ ⴰⵏⴰⵡ ⵏ ⵡⵉⵍⵍⵉ ⴼ ⴷ ⵜⴳⴳⵓⵣ **ⵜⵜⴰⵡⵔⴰⵜ** ⵎⴰⵛⵛ ⵓⵔ ⴰⴷ ⵙⵔⵙ ⵙⴽⴰⵔⵏ, ⵀⴰⵏⵏ ⴳⴰⵏ ⵣⵓⵏ ⴷ ⴰⵖⵢⵓⵍ ⵢⵓⵙⵉⵏ ⵉⴷⵍⵉⵙⵏ, ⵉⵅⵅ ⵖ ⵡⴰⵏⴰⵡ ⵏ ⵎⴷⴷⵏ ⵍⵍⵉ ⵙⵙⴽⵉⵔⴽⴽⵉⵙⵏⵉⵏ ⵜⵉⵎⵉⵜⴰⵔ ⵏ ⵕⴱⴱⵉ?! ⵀⴰⵏⵏ ⴰⴽⵓⵛ ⵓⵔ ⴰⴷ ⵉⵙⵎⵓⵏ ⴷ ⵓⵖⴰⵔⴰⵙ ⵎⴷⴷⵏ ⴳⴰⵏⵉⵏ ⵉⵏⵥⴹⴰⵎⵏ
6 ⵉⵏⵉ ⴰⵙⵏ: ⵡⴰ ⵡⵉⵍⵍⵉ ⵙⴳⴷⵏⵉⵏ ⵙ **ⵜⵜⴰⵡⵔⴰⵜ** ⵉⵖ ⵜⵖⴰⵍⵎ ⵉⵙ ⵜⴳⴰⵎ ⴰⵢⵜ ⵕⴱⴱⵉ ⵜⵓⴼⵎ ⵎⴷⴷⵏ? ⴰⵢⵡⴰ, ⵜⵜⵔⴰⵜ ⵉ ⵕⴱⴱⵉ ⵜⴰⵎⵜⵜⴰⵏⵜ ⵉⵖ ⵜⴳⴰⵎ ⵉⵎⵓⵖⵥⴰⵏⵏ?
7 ⴰⵡⴰ, ⵀⴰⵏⵏ ⵓⵔ ⵙⴰⵔ ⵔⴰⴷ ⵜ ⵜⵜⵔⵏ ⴰⴽⴽⵯ, ⴰⵛⴽⵓ ⴽⵚⵓⴹⵏ ⴰⵢⵍⵍⵉ ⵣⵡⴰⵔⵏ ⵉⴼⴰⵙⵙⵏ ⵏⵏⵙⵏ ⵙⴽⵔⵏ ⵜ, ⵀⴰⵏⵏ ⴰⴽⵓⵛ ⵉⵙⵙⴼⴰⵡ ⵉⵏⵥⴹⴰⵎⵏ
8 ⵉⵏⵉ ⴰⵙⵏ: ⵀⴰⵏⵏ ⵜⴰⵎⵜⵜⴰⵏⵜ ⵍⵍⵉⵖ ⴰⴷ ⵜⵔⵡⴰⵍⵎ, ⵀⴰⵏⵏ ⵔⴰⴷ ⴽⵯⵏ ⵜⴰⵎⵥ, ⵜⴰⵢⵡⴰⵎ ⵜⵉⵡⵔⵔⵉⵎ ⵙ ⴷⴰⵔ ⵓⵎⴰⵙⵙⴰⵏ ⵍⵍⵉ ⵉⴼⴰⵡⵏ ⴽⵔⴰ ⵉⵏⵜⵍⵏ, ⵓⵍⴰ ⴽⵔⴰ ⴷ ⵢⵓⴳⴳⴰⵏ, ⵢⴰⵢⵡⴰ ⵉⵎⵍ ⴰⵡⵏ ⴰⵢⵍⵍⵉ ⵙ ⵜⵜ ⵉⵏⵏ ⵜⴽⴽⴰⵎ ⴰⵔ ⵜ ⵜⵙⴽⴰⵔⵎ
9 ⵡⴰ ⵡⵉⵍⵍⵉ ⴼⵍⵙⵏⵉⵏ: ⵉⵖ ⵉⵜⵜⵓⵖⵔⴰ ⵙ ⵜⵥⴰⵍⵍⵉⵜ ⵣⵖ ⵡⴰⵙⵙ ⵏ ⵉⵎⴰⵍⴰⵙⵙ: **ⵍⵊⴰⵎⵄ**, ⴰⵢⵡⴰ ⵡⴰⵜⵜⵙⴰⵜ ⵜⴰⵥⴰⵍⵍⵉⵜ ⵏ ⵕⴱⴱⵉ ⵜⴰⵊⵊⵉⵎ ⵜⵓⵏⵓⵣⵜ, ⵀⴰⵏⵏ ⵖⵉⴽⴰⵏⵏ ⵢⵓⴼ ⴰⵡⵏ ⵜⵜ ⵉⵖ ⵜⴳⴰⵎ ⵡⵉⴷ ⵙⵙⵏⵏⵉⵏ
10 ⵉⵖ ⵜⵓⴼⵔⴰ ⵜⵥⴰⵍⵍⵉⵜ ⴰⵢⵡⴰ ⵍⵍⵓⵣⵣⵓⵢⴰⵜ ⵖ ⵉⴳⴳⵉ ⵏ ⵡⴰⴽⴰⵍ, ⴰⵔ ⵜⵙⵉⴳⴳⵉⵍⵎ ⵖ ⵜⵓⵍⵍⵓⵖⵜ ⵏ ⵕⴱⴱⵉ, ⵜⴰⵢⵡⴰⵎ ⴰⵔ ⵜⴰⴷⴷⵔⵎ ⵕⴱⴱⵉ ⴱⴰⵀⵔⴰ ⴱⴰⵔ ⴰⴷ ⵜⴳⵉⵎ ⵉⵎⵔⴽⵉⴷⵏ
11 ⵉⵖ ⵥⵕⴰⵏ ⵜⴰⵍⵣⴰⵣⵜ ⵏⵏⵖ ⵓⵔⴰⵔⵏ ⴰⵔ ⵙⵔⵙ ⵜⵜⴰⵣⵣⴰⵍⵏ, ⴰⵢⵡⴰⵏ ⴼⵍⵏ ⴽ ⴰ ⴰⵎⴰⵣⴰⵏ ⵜⴱⵉⴷⴷⵜ ⴰⵔ ⴼⵍⵍⴰⵙⵏ ⵜⴰⵇⵇⵔⴰⵜ, ⴰⵢⵡⴰ ⵉⵏⵉ ⴰⵙⵏ: ⵀⴰⵏⵏ ⴰⵢⵍⵍⵉ ⵉⵍⵍⴰⵏ ⵖ ⴷⴰⵔ ⵕⴱⴱⵉ ⵢⵓⴼ ⵓⵔⴰⵔⵏ ⵖⵉⴽⵍⵍⵉ ⵢⵓⴼ ⵜⴰⵏⵣⴰⵣⵜ, ⴰⵛⴽⵓ ⴰⴽⵓⵛ ⵢⵓⴼ ⴽⵔⴰ ⵢⴰⴽⴽⴰⵏ

63
[ⵉⵣⴱⴰⵍⵍⴰⵖⵏ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ ⵉ ⵓⵎⴰⵣⴰⵏ ⵏⵏⵙ: ⵉⵖ ⴽ ⵉⴷ ⵓⵛⴽⴰⵏ ⵉⵣⴱⴰⵍⵍⴰⵖⵏ ⵏⵏⴰⵏ: ⵀⴰⵏⵏ ⵏⴳⴰ ⵉⵏⴰⴳⴰⵏ ⵉⵙ ⵜⴳⵉⵜ ⴰⵎⴰⵣⴰⵏ ⵏ ⵕⴱⴱⵉ, ⴰⵛⴽⵓ ⴰⴽⵓⵛ ⵉⵙⵙⵏ ⵉⵙ ⵜⴳⵉⵜ ⴰⵎⴰⵣⴰⵏ ⵏⵏⵙ, ⵀⴰⵏⵏ ⴰⴽⵓⵛ ⵉⵙⵙⵏ ⵉⵣⴱⴰⵍⵍⴰⵖⵏ ⵉⵙ ⴳⴰⵏ ⵉⵎⵙⵙⴽⵉⵔⴽⴽⵙⵏ
2 ⵙⴽⵔⵏ ⵖ ⵜⴳⴰⵍⵍⵉⵡⵜ ⵏⵏⵙⵏ ⴰⵙⵏⵜⵍ, ⴰⵢⵡⴰⵏ ⴰⵏⴼⵏ ⵉ ⵓⵖⴰⵔⴰⵙ ⵏ ⵕⴱⴱⵉ, ⵀⴰⵏⵏ ⵉⵏⵏⵓⴽⵎⴰ ⵓⵢⵍⵍⵉ ⵙ ⵜⵜ ⵉⵏⵏ ⴽⴽⴰⵏ ⴰⵔ ⵜ ⵙⴽⴰⵔⵏ
3 ⵖⵉⴽⴰⵏⵏ ⴰⵛⴽⵓ ⴽⴽⴰⵏ ⵜⵜ ⵉⵏⵏ ⴼⵍⵙⵏ, ⴰⵢⵡⴰⵏ ⵏⴱⵍⵏ ⴷⴰⵖ, ⵙ ⵉⵎⵙⵍ ⵕⴱⴱⵉ ⵓⵍⴰⵡⵏ ⵏⵏⵙⵏ, ⵀⴰⵏⵏ ⵏⵜⵜⵏⵉ ⵓⵔ ⴰⴷ ⵜ ⵙⵙⵏⵏ
4 ⵉⵖ ⴰⴷ ⵜⵏ ⵜⴻⵜⵜⵎⵏⴰⴷⵜ ⴰⵔ ⴽ ⵜⵙⵙⵓⵙⵓⵎ ⵜⵉⴷⴷⵉ ⵏⵏⵙⵏ, ⵉⵖ ⴰⴷ ⵙⴰⵡⴰⵍⵏ ⴰⵔ ⵜⵙⵙⴼⵍⴰⴷⵜ ⵉ ⵡⴰⵡⴰⵍ ⵏⵏⵙⵏ, ⵣⵓⵏ ⴷ ⵉⴳⵊⵡⴰⵏ ⴱⴷⴷⵏⵉⵏ, ⴰⵔ ⵜⵜⵖⴰⵍⵏ ⵉⵙ ⴷ ⴽⵔⴰⵢⴳⴰⵜⵜ ⵜⴰⵖⵓⵢⵢⵉⵜ ⵉⵙ ⴷ ⵏⵜⵜⵏⵉ ⴰ ⴼ ⵜⵍⵍⴰ, ⵏⵜⵜⵏⵉ ⴳⴰⵏ ⴰⵎⴰⴳⵣⴰⵏ, ⴰⵢⵡⴰ ⵙⴹⵓⵛⵛⵉ ⴳⵉⵙⵏ, ⴰⴷ ⵜⵏ ⵉⵔⴳⵏ ⵕⴱⴱⵉ, ⵎⴰⵏⵉⴽ ⵙ ⵙⵏⴼⵍⵏ ⵜⵉⴼⴰⵡⵜ ⵙ ⵜⵉⵍⵍⴰⵙ?
5 ⵉⵖ ⴰⵙⵏ ⵉⵜⵜⵓⵏⵏⴰ: ⴰⵛⴽⴰⵜ ⵜ, ⴰⴷ ⴰⵡⵏ ⵉⵜⵜⵔ ⵓⵎⴰⵣⴰⵏ ⵉ ⵕⴱⴱⵉ ⴰⵙⴰⵔⵓⴼ, ⴰⵢⵡⴰⵏ ⵙⵙⴼⵔⵖⵏ ⵉⵅⴼⴰⵡⵏ ⵏⵏⵙⵏ, ⵙ ⵜⵏ ⵜⴰⵏⵏⵉⵜ ⴰⵔ ⵜⵜⴰⵏⴼⵏ ⵉ ⵖⵉⴽⴰⵏⵏ, ⴰⵛⴽⵓ ⴳⴰⵏ ⵉⵎⵏⵏⵓⵎⵖⵔⵏ
6 ⵀⴰⵏⵏ ⵉⴳⴰⴷⴷⴰ ⵓⴽⴰⵏ ⴷⴰⵔⵙⵏ, ⵉⵖ ⴰⵙⵏ ⵜⵙⵙⵓⵔⴼⵜ, ⴷ ⵉⵖ ⴰⵙⵏ ⵓⵔ ⵜⵙⵙⵓⵔⴼⵜ? ⵀⴰⵏⵏ ⵓⵔ ⵙⴰⵔ ⵔⴰⴷ ⴰⵙⵏ ⵉⵙⵙⵓⵔⴼ ⵕⴱⴱⵉ, ⴰⵛⴽⵓ ⴰⴽⵓⵛ ⵓⵔ ⴰⴷ ⵉⵙⵎⵓⵏ ⴷ ⵓⵖⴰⵔⴰⵙ ⵎⴷⴷⵏ ⴳⴰⵏⵉⵏ ⵉⵏⴼⵔⴰⵖ
7 ⵏⵜⵜⵏⵉ ⴰⴷ ⵉⵜⵜⵉⵏⵉⵏ, ⵀⴰⵏⵏ ⴰⴷ ⵓⵔ ⵜⴰⴽⴽⴰⵎ ⵉ ⵡⵉⵍⵍⵉ ⵍⵍⴰⵏⵉⵏ ⵖ ⴷⴰⵔ ⵓⵎⴰⵣⴰⵏ ⵏ ⵕⴱⴱⵉ ⴰⵔⴷ ⵉⵖ ⴱⴹⴰⵏ, ⴰⵡⴰ ⵀⴰⵏⵏ ⵍⵎⵔⵙ* ⵏ ⵉⴳⵏⵡⴰⵏ ⴷ ⵡⴰⴽⴰⵍ ⵉⴳⴰ ⴰ ⵖⴰⵔ ⵡⵉⵏ ⵕⴱⴱⵉ, ⵎⴰⵛⵛ ⵉⵣⴱⴰⵍⵍⴰⵖⵏ ⵓⵔ ⵔⴰⴷ ⵜ ⵙⵙⵏⵏ
8 ⴰⵔ ⵜⵜⵉⵏⵉⵏ ⴰⴷ ⵏⴳⴳⴰⵍ ⵉⵖ ⵏⵓⵔⵔⵉ ⵖⵔ **ⵍⵎⴰⴷⵉⵏⴰ** ⴰⴷ ⵙⴰⵔ ⴳⵉⵙ ⵉⵙⵙⵓⴼⵖ ⵓⵎⴷⵡⴰⵙ ⴰⵎⵏⵓⴳⵔ, ⵀⴰⵏⵏ ⵜⴰⴷⵓⵙⵉ ⵜⴳⴰ ⴰ ⵖⴰⵔ ⵜⵉⵏ ⵕⴱⴱⵉ, ⴷ ⵓⵎⴰⵣⴰⵏ ⵏⵏⵙ, ⴷ ⵉⵏⴰⴼⵍⴰⵙⵏ, ⵎⴰⵛⵛ ⵉⵣⴱⴰⵍⵍⴰⵖⵏ ⵓⵔ ⵔⴰⴷ ⵜ ⵙⵙⵏⵏ
9 ⵡⴰ ⵡⵉⵍⵍⵉ ⴼⵍⵙⵏⵉⵏ, ⵀⴰⵏⵏ ⴰⴷ ⴽⵯⵏ ⵓⵔ ⵉⵙⵏⴳⵉⵔⵉ ⵡⴰⵢⴰⴷⴰ ⵏⵏⵓⵏ, ⴷ ⵜⴰⵔⵡⴰ ⵏⵏⵓⵏ ⴷ ⵓⵖⴰⵔⴰⵙ ⵏ ⵕⴱⴱⵉ, ⵀⴰⵏⵏ ⵡⴰⵏⵏⴰ ⵉⵏⴳⴰⵔⴰⵏ ⴷ ⵖⵉⴽⴰⵏⵏ ⵀⴰⵏⵏ ⵉⴳⴰ ⵣⵖ ⵉⵎⵓⴽⴰⵍ
10 ⴰⵢⵡⴰ, ⴰⵔ ⴰⴽⴽⴰⵢⴰⵜ ⵣⵖ ⴰⵢⵍⵍⵉ ⴰⵡⵏ ⵏⴼⴽⴰ ⵎⴰⵃⴷⴷ ⵓⵔⵜⴰ ⴷ ⵜⵓⵛⴽⵉ **ⵜⵎⵜⵜⴰⵏⵜ**ⵙ ⵢⴰⵏ ⴳⵉⴳⵓⵏ, ⵢⴰⵢⵡ ⴰⵔ ⵉⵜⵜⵉⵏⵉ: ⵡⴰ ⴰⴽⵓⵛ, ⵎⵜⴰⴷ ⵉⵙ ⵉⵢⵉ ⵜⵙⵓⴳⵔⵉⵜ ⴰⵔ ⵉⵎⵉⴽⴽ ⵖ ⵓⵣⵎⵣ ⴷ ⵢⴰⵥⵏ, ⴼⴰⴷ ⴰⴷ ⴰⴽⴽⴰⵖ, ⵙⵓⵍ ⴳⵖ ⵢⴰⵏ ⵣⵖ ⵉⵎⵓⴽⵏⴰⵏ
11 ⵀⴰⵏⵏ ⴰⴽⵓⵛ ⵓⵔ ⵙⴰⵔ ⵔⴰⴷ ⵉⵙⵎⴰⵜⵜⵉ ⴰⵣⵎⵣ ⵏ ⵉⵎⴰⵏ ⵉⵖ ⵜⵏ ⵉⵍⴽⵎ ⵓⵣⵎⵣ ⵏ **ⵜⵎⵜⵜⴰⵏⵜ**, ⴰⵛⴽⵓ ⴰⴽⵓⵛ ⵉⴳⴰ ⴰⵎⵓⵙⵙⵏ ⵏ ⴽⵔⴰ ⵜⵙⴽⴰⵔⵎ

64
[ⵜⴰⵖⵏⴷⴰⴼⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⴰⵔ ⵉⵜⵜⵓⵎⵎⵓⵢ ⵉ ⵕⴱⴱⵉ ⴽⵔⴰ ⵉⵍⵍⴰⵏ ⵖ ⵉⴳⵏⵡⴰⵏ, ⴷ ⴽⵔⴰ ⵉⵍⵍⴰⵏ ⵖ ⵡⴰⴽⴰⵍ, ⵜⴰⴳⵍⴷⵉⵜ ⵜⴳⴰ ⵜⵉⵏⵏⵙ, ⵖⵉⴽⵍⵍⵉ ⵜⴳⴰ ⵜⴰⵎⴰⵢⵜ ⵜⵉⵏⵏⵙ, ⵏⵜⵜⴰ ⵉⵥⴹⴰⵕ ⵉ ⴽⵔⴰ ⵉⵍⵍⴰⵏ
2 ⵏⵜⵜⴰ ⴰⴷ ⴽⵯⵏ ⵉⵙⴽⵔⵏ, ⴳⵉⴳⵓⵏ ⴰⵎⵏⴰⴱⴰⵍ, ⵖⵉⴽⵍⵍⵉ ⴰⵏⴰⴼⵍⴰⵙ, ⵀⴰⵏⵏ ⴰⴽⵓⵛ ⵉⴳⴰ ⴰⵎⴰⵏⵏⴰⵢ ⵏ ⴽⵔⴰ ⵜⵙⴽⴰⵔⵎ
3 ⵉⵙⴽⵔ ⵉⴳⵏⵡⴰⵏ ⴷ ⵡⴰⴽⴰⵍ ⵙ ⵓⵏⵣⴳⵉ, ⵢⴰⵢⵡⴰ ⵉⵙⵙⵓⵍⴼ ⴽⵯⵏ, ⵙⵓⵍ ⵉⵙⵙⴼⴰⵍⴽⵉ ⵉⵡⵍⴰⴼⵏ ⵏⵏⵓⵏ, ⵀⴰⵏⵏ ⴷⴰⵔⵙ ⴰⴷ ⵏⵏ ⵜⵔⴰ ⵜⵓⵖⵓⵍⵜ
4 ⵉⵙⵙⵏ ⵎⴰⴷ ⵉⵍⵍⴰⵏ ⵖ ⵢⵉⴳⵏⵡⴰⵏ ⴷ ⵡⴰⴽⴰⵍ, ⵖⵉⴽⵍⵍⵉ ⵉⵙⵙⵏ ⵎⴰⴷ ⵜ ⵏⵏⵃⴹⴰⵎ, ⵓⵍⴰ ⵎⴰⴷ ⴷ ⵜⵙⵙⵓⴳⴳⴰⵎ, ⵀⴰⵏⵏ ⵕⴱⴱⵉ ⵉⴳⴰ ⴰⵎⴰⵙⵙⴰⵏ ⵏ ⴽⵔⴰ ⵜⵙⵡⵉⵏⴳⵉⵎⵎ
5 ⵉⵙ ⴽⵏ ⵉⴷ ⵓⵔ ⵢⵓⵛⴽⵉ ⵓⵏⵖⵎⵉⵙ ⵏ ⵖⵡⵉⵍⵍⵉ ⵏⴱⵍⵏⵉⵏ ⵖ ⵎⴰⴷ ⵉⵣⵔⵉⵏ? ⵀⴰ ⵏⵏ ⵎⴹⵉⵏ ⵜⴰⵙⵙⴰⵙⵜ ⵏ ⵡⴰⵔⵔⴰⵣⵏ ⵏⵏⵙⵏ, ⵖⵉⴽⵍⵍⵉ ⴰⵙⵏ ⵜⵍⵍⴰ ⵜⵎⵎⴰⵔⴰ ⵜⴰⵎⴰⴳⵣⴰⵥⵜ 
6 ⵖⵉⴽⴰⵏⵏ ⴰⵛⴽⵓ ⴽⴽⴰⵏ ⵜⵜ ⵉⵏⵏ ⵉⵎⴰⵣⴰⵏⵏ ⵏⵏⵙⵏ ⴰⵔ ⴰⵙⵏ ⴷ ⵜⵜⴰⵡⵉⵏ ⵜⵉⵎⵉⵜⴰⵔ, ⵏⵏⴰⵏ: ⵎⴰⵅⵅ ⵉⵙ ⴷ ⴰⴼⴳⴰⵏ ⴰ ⵔⴰⴷ ⴰⵖ ⵉⵙⵎⵓⵏ ⴷ ⵓⵖⴰⵔⴰⵙ? ⴰⵢⵡⴰⵏ ⵏⴱⵍⵏ ⴰⵏⴼⵏ ⵉ ⵓⵖⴰⵔⴰⵙ ⵏ ⵕⴱⴱⵉ, ⴰⵡⴰ ⵀⴰ ⵏⵏ ⵕⴱⴱⵉ ⵓⵔ ⴼⵍⵍⴰⵙⵏ ⵉⵍⴽⵉⵎ, ⴰⵛⴽⵓ ⵕⴱⴱⵉ ⵉⴳⴰ ⴰⵎⴰⴷⵡⴰⵙ ⴰⵎⵜⵜⵓⴳⴰⴹⴰⵢ
7 ⵖⴰⵍⵏ ⵖⵡⵉⵍⵍⵉ ⵉⵏⴱⵍⵏⵉⵏ, ⵉⵙ ⵓⵔ ⵙⴰⵔ ⵔⴰⴷ ⴷ ⵏⴽⵔⵏ ⵖ ⵉⵙⵎⴹⴰⵍ ⵏⵏⵙⵏ, ⵉⵏⵉ: ⵄⴰⴷ, ⵜⴰⴳⴰⵍⵍⵉⵜ ⵙ ⵕⴱⴱⵉ ⴰ ⵙ ⵔⴰⴷ ⵙⵓⵍ ⵜⵏⴽⵔⵎ, ⵙⵓⵍ ⵜⴻⵜⵜⵓⵙⵇⵙⵉⵎ ⵖ ⴽⵔⴰ ⵜⵙⴽⵔⵎ, ⵀⴰ ⵏⵏ ⵉⴳⴰ ⴰⵎⵓⵙⵙⵏ ⵏ ⴽⵔⴰ ⵜⵙⴽⴰⵔⵎ
8 ⴰⵢⵡⴰ, ⴼⵍⵙⴰⵜ ⵙ ⵕⴱⴱⵉ ⴷ ⵓⵎⴰⵣⴰⵏ ⵏⵏⵙ, ⴷ ⵜⵉⴼⴰⵡⵜ ⵍⵍⵉ ⴷ ⵏⵙⵙⵓⴳⵣ: **ⵍⵇⵓⵔⴰⵏ** ⵀⴰ ⵏⵏ ⴰⴽⵓⵛ ⵉⴳⴰ ⴰⵎⵓⵙⵙⵏ ⵏ ⴽⵔⴰ ⵜⵙⴽⴰⵔⵎ
9 ⴽⵯⵜⵉ ⴷ ⴰⵙⵙ ⵍⵍⵉ ⵖ ⵔⴰⴷ ⴽⵯⵏ ⵉⵙⵎⵓⵏ ⵕⴱⴱⵉ ⵖ ⵡⴰⵙⵙ ⵏ ⵜⵖⵔⵖⴰⵔⵜ ⵓ, ⴰⴷ ⵜ ⵉⴳⴰⵏ ⴷ ⵡⴰⵙⵙ ⵏ ⵓⵏⵎⵓⵇⵇⴰⵔ, ⵖⵡⴰⵏⵏ ⴰⴷ ⵉⴳⴰⵏ ⴰⵙⵙ ⵏ ⵜⵖⵏⴷⴰⴼⵜ, ⵀⴰ ⵏⵏ ⵡⴰⵏⵏⴰ ⵉⴼⵍⵙⵏ ⵙ ⵕⴱⴱⵉ, ⴰⵔ ⵉⵙⴽⴰⵔ ⵎⴰⴷ ⵉⴼⵓⵍⴽⵉⵏ ⵔⴰⴷ ⴼⵍⵍⴰⵙ ⵏⵙⵙⵉⵜⵜⵉ ⵉⴱⴽⴽⴰⴹⵏ ⵏⵏⵙ, ⵏⴰⵢⵡⴰ ⵏⵙⵙⴽⵛⵎ ⵜ ⵙ ⵜⵓⵔⵜⵉⵜⵉⵏ ⵍⵍⵉ ⵎⵓ ⵏⴳⵉⵏ ⵉⵙⴰⴼⴼⵏ ⵖ ⴷⴷⴰⵡⴰⵜ ⵏⵏⵙⵏⵜ, ⴰⵢⵡⴰⵏ ⵣⴷⵖⵏ ⴱⴷⴷⴰ ⴳⵉⵙⵏⵜ, ⵖⵉⴽ ⴰⵏⵏ ⴰⴷ ⵉⴳⴰⵏ ⴰⵎⵔⴽⵉⴷ ⴰⵏⵎⵖⵓⵔ
10 ⴰⵎⵎⴰ ⵡⵉⵍⵍⵉ ⵏⴱⵍⵏⵉⵏ ⵙⵙⴽⵉⵔⴽⴽⵙⵏ ⵜⵉⵎⵉⵜⴰⵔ ⵏⵏⵖ, ⵀⴰ ⵏⵏ ⵡⵉⵏⵏ ⴰⴷ ⵉⴳⴰⵏ ⴰⵢⵜ ⵍⵄⴼⵉⵜ ⵔⴰⴷ ⴱⴷⴷⴰ ⴳⵉⵙⵣⵣⴷⵖⵏ, ⵉⵅⵅ ⵖ ⵜⵓⵖⵓⵍⵜ!
11 ⵀⴰ ⵏⵏ ⵓⵔ ⴰⴷ ⵜⴽⴽⴰⵜ ⴽⵔⴰ ⵏ ⵜⵡⴰⵖⵉⵜ ⴱⵍⴰ ⵙ ⵜⵓⵔⴰⵢⵜ ⵏ ⵕⴱⴱⵉ, ⵡⴰⵏⵏⴰ ⵉⴼⵍⵙⵏ ⵙ ⵕⴱⴱⵉ, ⵀⴰ ⵏⵏ ⵔⴰⴷ ⵉⵙⵎⵓⵏ ⵓⵍ ⵏⵏⵙ ⴷ ⵓⵖⴰⵔⴰⵙ, ⴰⵛⴽⵓ ⴰⴽⵓⵛ ⵉⴳⴰ ⴰⵎⴰⵙⵙⴰⵏ ⵏ ⴽⵔⴰ ⵉⵍⵍⴰⵏ 
12 ⴰⵢⵡⴰ ⵙⴳⴷⴰⵜ ⵉ ⵕⴱⴱⵉ, ⵜⵙⴳⴷⵎ ⵉ ⵓⵎⴰⵣⴰⵏ, ⵉⵖ ⵜⵓⴳⵉⵎ, ⵀⴰ ⵏⵏ ⴰⴷ ⴰⴽⴽⵯ ⵉⵍⵍⴰⵏ ⵅⴼ ⵓⵎⴰⵣⴰⵏ ⵏⵏⵖ, ⴷ ⵓⵙⵙⵍⴽⵎ ⵉⴼⴰⵡⵏ
13 ⵢⴰⵢⵡⴰ ⵕⴱⴱⵉ ⵉⵎⵍⴰ ⴰⵖ: ⵀⴰ ⵏⵏ **ⵍⵍⴰⵀ** {ⵄⴰⵣⵣⴰ ⵡⴰⵊⵊⴰⵍⵍⴰ} ⵓⵔ ⵉⵍⵍⵉ ⴽⵔⴰ ⵏ ⵕⴱⴱⵉ ⴱⵍⴰ ⵏⵜⵜⴰ, ⵀⴰ ⵏⵏ ⴰⴽⵓⵛ ⴰ ⵎⵓ ⵜⵜⴳⴳⴰⵏ ⵉⵏⴰⴼⵍⴰⵙⵏ ⵜⴰⵡⵔⵉⵜ ⵏⵏⵙⵏ ⵖ ⵓⴼⵓⵙ ⵏⵏⵙ
14 ⵡⴰ ⵡⵉⵍⵍⵉ ⴼⵍⵙⵏⵉⵏ: ⵀⴰ ⵏⵏ ⴰⵎⴰⴳⵣⴰⵔ ⵏⵏⵓⵏ, ⵉⵍⵍⴰ ⵖ ⵜⵎⵖⴰⵔⵉⵏ ⵏⵏⵓⵏ ⴷ ⵜⴰⵔⵡⴰ ⵏⵏⵓⵏ, ⴰⵡⴰ ⵉⴽⵚⵓⴹⴰⵜ ⴳⵉⵙⵏ, ⵎⴰⵛⵛ ⵉⵖ ⵜⵙⵉⴼⵙⵉⵙⵎ, ⵜⴰⵢⵡⴰⵎ ⵜⵣⵣⵔⵉⵎ ⴰⵙⵏ ⵜ, ⵜⵙⵙⵓⵔⴼⵎ ⴰⵙⵏ, ⵀⴰ ⵏⵏ ⴰⴽⵓⵛ ⵉⴳⴰ ⴰⵎⵙⵙⴰⵔⵓⴼ ⴰⵎⵙⵎⵓⵍⵍⵓ
15 ⵀⴰ ⵏⵏ ⴰⴷ ⴰⴽⴽⵯ ⵉⴳⴰ ⵡⴰⵢⴰⴷⴰ ⵏⵏⵓⵏ ⴷ ⵡⴰⵔⵔⴰⵡ ⵏⵏⵓⵏ ⴷ ⵜⵎⵔⵡⴰⵢⵜ, ⵀⴰ ⵏⵏ ⵜⵉⵖⵔⴰⴷ ⴳⴳⵓⵜⵏⵉⵏ ⵍⵍⴰⵏⵜ ⵖ ⴷⴰⵔ ⵕⴱⴱⵉ
16 ⴰⵢⵡⴰ ⵉⴽⵚⵓⴹⴰⵜ ⵕⴱⴱⵉ ⵙ ⵓⵏⵛⴽ ⵏⵏⴰ ⵎⵓ ⵜⵥⴹⴰⵕⵎ, ⵜⵙⵙⴼⵍⴷⵎ ⵉ ⵎⴰⴷ ⴰⵡⵏ ⵉⵜⵜⵓⵏⵏⴰⵏ, ⵜⴰⵢⵡⴰⵎ ⵜⵙⴳⴷⵎ, ⵙⵓⵍ ⴰⵔ ⵜⴰⴽⴽⴰⵎ, ⵀⴰ ⵏⵏ ⵉⴳⴰ ⴰⴼⵓⵍⴽⵉ ⵉ ⵉⵅⴼⴰⵡⵏ ⵏⵏⵓⵏ, ⵀⴰ ⵏⵏ ⵡⴰⵏⵏⴰ ⵉⵃⴹⴰⵏ ⵉⵅⴼ ⵏⵏⵙ ⵖ ⵜⴰⵙⵙⴰⵙⵜ ⵏ ⵡⴰⵢⴰⴷⴰ ⵏⵏⵙ, ⵀⴰ ⵏⵏ ⵡⵉⵏⵏ ⴰⴷ ⵉⴳⴰⵏ ⵉⵎⵔⴽⵉⴷⵏ
17 ⵉⵖ ⴰⴷ ⵜⵕⵟⵟⵍⵎ ⵉ ⵕⴱⴱⵉ ⴰⵕⵟⵟⴰⵍ ⵉⴼⵓⵍⴽⵉⵏ, ⵀⴰ ⵏⵏ ⵔⴰⴷ ⴰⵡⵏ ⵜ ⵉⵔⴰⵔ ⵅⴼ ⵙⵏⴰⵜ ⵜⵉⴽⴽⴰⵍ, ⵙⵓⵍ ⵉⵙⵙⵓⵔⴼ ⴰⵡⵏ, ⴰⵛⴽⵓ ⴰⴽⵓⵛ ⵉⴳⴰ ⴰⵙⵏⵏⵎⵎⴰⵔ ⴰⵏⵎⵎⴰⵣⵣⵓ
18 ⵏⵜⵜⴰ ⴰⴷ ⵉⴳⴰⵏ ⴰⵎⴰⵙⵙⴰⵏ ⵏ ⴽⵔⴰ ⵉⵃⴹⴰⵏ, ⵓⵍⴰ ⴽⵔⴰ ⴷ ⵢⵓⴳⴳⴰⵏ, ⵖⵉⴽⵍⵍⵉ ⵉⴳⴰ ⴰⵏⴷⴰⴱⵓ ⴰⵎⵓⵙⵏⴰⵡ

67
[ⵜⴰⴳⵍⴷⵉⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵔⵖⵓⴷⴰ ⵖⵡⴰⵍⵍⵉ ⵎⵓ ⵜⴳⴰ ⵜⴳⵍⴷⵉⵜ ⵖ ⵓⴼⵓⵙ ⵏⵏⵙ ⴰⴷ ⵜ ⵉⴳⴰⵏ ⴷ ⵕⴱⴱⵉ, ⵢⴰⵜⵜⵓⵢ ⴼ ⵉⵎⵔⵡⴰⵙⵏ ⵏⴽⵔⴰ ⵉⵙⴽⵔ, ⵏⵜⵜⴰ ⴰⴷ ⵉⵥⴹⴰⵕⵏ ⵉ ⴽⵔⴰ ⵉⵍⵍⴰⵏ
2 ⵏⵜⵜⴰ ⴰⴷ ⵉⵙⴽⵔⵏ ⵜⴰⵎⵜⵜⴰⵏⵜ (**ⵍⵎⵓⵜ**) ⴷ ⵜⵓⴷⵔⵜ, ⴼⴰⴷ ⴰⴷ ⴽⵏ ⵢⴰⵔⵎ, ⵢⴰⵢⵡⴰ ⵉⵙⵜⵉ ⵎⴰ ⵎⵓ ⴳⵉⴳⵓⵏ ⴼⵓⵍⴽⵉⵏ ⵉⵙⴽⴽⵉⵔⵏ ⵏⵏⵙ, ⵏⵜⵜⴰ ⴰⴷ ⵉⴳⴰⵏ ⴰⵏⴷⴷⴰⴱⵓ ⴰⵎⵙⵙⴰⵔⵓⴼ 
3 ⵖⵡⴰⵍⵍⵉ ⵉⵙⴽⵔⵏ ⵙⴰ ⵉⴳⵏⵡⴰⵏ ⵢⴰⵏ ⴼ ⵉⴳⴳⵉ ⵏ ⵢⴰⵏ, ⵓⵔ ⵜⵍⵍⵉ ⴽⵔⴰ ⵏ ⵜⵎⵣⵔⴰⵢⵜ ⵖ ⴽⵔⴰ ⵉⵙⴽⵔ ⵓⵎⴰⵍⵍⴰⵢ, ⴰⵢⵡⴰ ⵔⴰⵔ ⵉⵥⵕⵉ ⵙ ⵉⴳⵏⵏⴰ ⵉⵙ ⵔⴰⴷ ⵜⴰⵏⵏⵉⵜ ⴽⵔⴰ ⵜⵙⵜⵜⵉⵖⵜ
4 ⴰⵢⵡⴰ, ⵙⵉⵡⵔⵔⵉ ⵉⵥⵕⵉ ⵙⵏⴰⵜ ⵜⵉⴽⴽⴰⵍ, ⵀⴰⵏⵏ ⴰⵔ ⴰⴽ ⴷ ⵉⵜⵜⵓⵔⵔⴰⵢ ⵉⵥⵕⵉ ⵉⴳⴰ ⴰⵎⵏⵏⵓⴳⵔ, ⵖⵉⴽⵍⵍⵉ ⵉⴳⴰ ⴰⵎⵏⵏⴳⵕⴰⵥ
5 ⵜⴰⴳⴰⵍⵍⵉⵜ ⴰⵔ ⵏⵙⵙⵓⴳⴳⵍⴰ* ⵢⴰⴷ ⵉⴳⵏⵏⴰ ⵍⵍⵉ ⴷ ⵢⴰⵥⵏ ⵙ ⵉⵜⵔⴰⵏ ⵖⵉⴽⵍⵍⵉ ⴳⵉⵙⵏ ⵏⵙⴽⵔ ⵉⵎⵔⵔⵓⵢⵏ ⴰⵔ ⴽⴽⴰⵜⵏ ⵉⴱⵍⴰⵙⵉⵡⵏ, ⵏⴰⵢⵡⴰ ⵏⵙⴳⵓⴷⵉ ⴰⵙⵏ ⵜⴰⵎⵎⴰⵔⴰ ⵜⴰⴼⴷⴰⴷⴷⴰⵢⵜ
6 ⵖⵉⴽⵍⵍⵉ ⵜⵇⵇⵍ ⵜⵎⵎⴰⵔⴰ ⵏ ⵓⵔⵡⴰⵙⵙ ⵙ ⵖⵡⵉⵍⵍⵉ ⵏⴱⵍⵏⵉⵏ ⵙ ⵕⴱⴱⵉ ⵏⵏⵙⵏ, ⵏⵏⵅ ⵖ ⵜⴰⵣⴷⵓⵖⵜ!? 
7 ⵉⵖ ⵏⵏ ⴳⵉⵙ ⴹⵕⵏ ⴰⵔ ⴳⵉⵙ ⵙⵙⴼⵍⵉⴷⵏ ⵉ ⵜⵃⵉⵟⵟⵉⵜ ⵏⵏⵙ, ⵢⴰⵢⵡⴰ ⴰⵔ ⵉⵜⵜⵙⵉⵙ
8 ⵢⴰⵥ ⴷ ⴰⴷ ⵉⴱⴱⴰⵇⵇⵉ ⵙ ⵜⵓⵔⴼⴰ, ⴽⵓⴷⵏⵏⴰ ⴰⵏⵏ ⵓⴽⴰⵏ ⴳⵉⵙ ⵉⴹⵕ ⵢⴰⵏ ⵓⴳⵣⴷⵉ, ⴰⵔ ⵜ ⵙⴰⵇⵙⴰⵏ ⵉⵎⵃⴹⴰⵏ ⵏⵏⵙ ⴰⵔ ⴰⵙⵏ ⵜⵜⵉⵏⵉⵏ, ⵎⴰⵅⵅ ⵉⵙ ⴽⵯⵏ ⵏⵏ ⵓⵔ ⵢⵓⵛⴽⵉ ⵓⵎⵙⵙⵉⵡⴷ?
9 ⵏⵏⴰⵏ ⴰⵙⵏ ⵄⴰⴷ, ⵢⵓⵛⴽⴰ ⴰⵖ ⵢⴰⴷ ⵓⵎⵙⵙⵉⵡⴷ, ⵎⴰⵛⵛ ⵏⵙⵙⴽⵉⵔⴽⴽⵙ ⵜ, ⵏⴰⵢⵡⴰ ⵏⴻⵏⵏⴰ ⵓⵔ ⴷ ⵉⵣⵣⵓⴳⵣ ⵕⴱⴱⵉ ⵎⵇⵇⴰⵔ ⴷ ⴽⵔⴰ, ⵀⴰⵏⵏ ⴽⵏⵏⵉ ⵓⵔ ⵜⵍⵍⵉⵎ ⴱⵍⴰ ⵖ ⵜⵉⵍⵍⴰⵙ ⵍⵍⴰⵙⵏⵉⵏ
10 ⵏⵏⴰⵏ: ⵎⵜⴰⴷ ⵉⵙ ⴰⴷ ⵏⵙⵙⴼⵍⵉⴷ ⵏⵖ ⴰⴷ ⵏⵙⵡⵉⵏⴳⵉⵎ ⵓⵔ ⵔⴰⴷ ⴰⴽⴽⵯ ⵏⴳ ⵖ ⴰⵢⵜ ⵓⵥⵉⵥⵏ? 
11 ⴰⵢⵡⴰⵏ ⵣⵣⵉⴳⵣⵏ ⴰⴱⴽⴽⴰⴹ ⵏⵏⵙⵏ, ⴰⵡⴰ ⴰⴷ ⵉⵎⵣⵉ ⵕⴱⴱⵉ ⴰⵢⵜ ⵜⵎⵥⵍⴰ
12 ⵀⴰⵏⵏ ⵖⵡⵉⵍⵍⵉ ⵜⵜⵉⴽⵚⵓⴹⵏⵉⵏ ⵕⴱⴱⵉ ⵏⵏⵙⵏ ⵖ ⵓⵏⵜⴰⵍ, ⵉⵍⵍⴰ ⴰⵙⵏ ⵓⵙⴰⵔⵓⴼ ⴷ ⵜⵖⵔⴰⴷ ⴳⴳⵓⵜⵏⵉⵏ
13 ⴰⵡⴰ, ⵖⵉⵍⴰⴷ ⴰⴷⵔⴰⵜ ⵉ ⵡⴰⵡⴰⵍ ⵏⵏⵓⵏ, ⵏⵖ ⴰⵙ ⵜⵓⵍⵍⵎ, ⵀⴰⵏⵏ ⵕⴱⴱⵉ ⵉⴳⴰ ⴰⵎⴰⵙⵙⴰⵏ ⵏ ⴽⵔⴰ ⵜⵙⵡⵉⵏⴳⵉⵎⵎ
14 ⵎⴰⵅⵅ ⵉⵙ ⵓⵔ ⵉⵙⵙⵏ ⵎⴰⴷ ⵉⵙⴽⵔ? ⵙⵓⵍ ⵏⵜⵜⴰ ⵉⴳⴰ ⴰⵎⵙⵙⵓⵍⵖⵓ ⴰⵎⵓⵙⵙⵏ
15 ⵏⵜⵜⴰ ⵍⵍⵉ ⴰⵡⵏ ⵉⵙⴽⵔ ⴰⴽⴰⵍ ⵉⵙⵙⴰⵏⵓⵏ ⵜ, ⵉⵙⵙⴰⵏⵓⵏ ⵜ, ⴰⵢⵡⴰ ⵎⵎⵓⴷⴷⵓⵢⴰⵜ ⵙ ⵜⵙⴳⴳⵉⵡⵉⵏ ⵏⵏⵙ, ⵜⴰⵢⵡⴰⵎ ⴰⵔ ⵜⵛⵜⵜⴰⵎ ⵖ ⵜⵉⴽⴽⵉ ⵏⵏⵙ, ⵀⴰⵏⵏ ⵉⵖ ⴷ ⵜⴼⴼⴰⵖⵎ ⵖ ⵉⵙⵎⴹⴰⵍ, ⴷⴰⵔⵙ ⴰⴷ ⵏⵏ ⵜⵔⴰⵎ
16 ⵉⵙ ⵓⵔ ⵜⴽⵚⵓⴹⵎ ⵖⵡⴰⵍⵍⵉ ⵙ ⵜⵏⵏⴰⵎ ⵉⵍⵍⴰ ⵖ ⵉⴳⵏⵏⴰ ⴰⴷ ⵙⵔⵓⵏ ⵉⵙⵏⵏⵙⵜⵎ ⴰⴽⴰⵍ? ⵙⵉⵖ ⴰⴷ ⵙⵔⵡⵏ ⵉⵜⵜⵎⴷⵓⴷⴰⵢ?
17 ⵏⵖ ⴷ ⵉⵙ ⵓⵔ ⵜⴽⵚⵓⴹⵎ ⵖⵡⴰⵍⵍⵉ ⵙ ⵜⵏⵏⴰⵎ ⵉⵍⵍⴰ ⵖ ⵉⴳⵏⵏⴰ ⴰⴷ ⴽⵯⵏ ⵉⵙⴳⵍ ⵙ ⵓⵎⵥⵔⴰⵔ (ⵓⵎⵥⵕⴰⵕ)? ⵉⵏⵏⴰ ⵕⴱⴱⵉ: ⵀⴰⵏⵏ ⵔⴰⴷ ⵙⵓⵍ ⵜⵙⵙⵏⵎ ⵎⴰⵏⵉⴽ ⵔⴰⴷ ⴽⵯⵏ ⵎⵔⵔⵜⵖ? 
18 ⵜⴰⴳⴰⵍⵍⵉⵜ ⵓⵔ ⴰⴷ ⵙⵙⴽⵉⴽⴽⵙⵏ ⵖⵡⵉⵍⵍⵉ ⵜⵏ ⵣⵡⴰⵔⵏⵉⵏ, ⴰⵡⴰ ⵎⴰⵏⵉⴽ ⵙⵔⵙⵏ ⵜⴳⴰ ⵜⴽⵕⵥⵉ ⵉⵏⵓ?
19 ⵎⴰⵅⵅ ⵉⵙ ⵓⵔ ⴰⴷ ⵜⵜⴰⵏⵏⵉⵏ ⵉⴳⴹⴰⴹ ⵖ ⵉⴳⴳⵉ ⵏⵏⵙⵏ ⴰⵔ ⴼⵙⵙⵔⵏ ⵉⴼⴰⵔⵔⴰⵢⵏ ⵏⵏⵙⵏ? ⴰⵔ ⵜⵏ ⵙⵎⵓⵏⴰⵏ ⵓⵔ ⵜⵏ ⵢⵓⵎⵥ ⵖ ⵉⴳⵏⵏⴰ ⴱⵍⴰ ⴰⵎⴰⵍⵍⴰⵢ, ⵀⴰⵏⵏ ⵏⵜⵜⴰ ⵉⴳⴰ ⴰⵎⴰⵏⵏⴰⵢ ⵏ ⴽⵔⴰ ⵉⵍⵍⴰⵏ
20 ⵏⵖ ⴷ ⵎⴰⴷ ⵉⴳⴰ ⵖⵡⴰⴷ ⵍⵍⵉ ⵙ ⵜⵏⵏⴰⵎ ⴳⴰⵏ ⵉⵏⵎⵢⴰⵍⵍⴰⵍⵏ ⵔⴰⵏ ⴰⴷ ⴽⵯⵏ ⵉⴷ ⵏⵏⵉⵍⵏ ⴱⵍⴰ ⴰⵎⴰⵍⵍⴰⵢ? ⵀⴰⵏⵏ ⵓⵔ ⵍⵍⵉⵏ ⵉⵎⵏⴰⴱⴰⵍⵏ ⴰ ⵖⴰⵔ ⵖ ⵜⴽⵏⴷⴰⵡⵜ
21 ⵏⵖ ⴷ ⵎⴰⴷ ⵉⴳⴰ ⵖⵡⴰⴷ ⵍⵍⵉ ⴰⵡⵏ ⵢⴰⴽⴽⴰⵏ ⵉⵖ ⵢⵓⵎⵥ ⵕⴱⴱⵉ ⴰⵢⴰⴷⴰ ⵏⵏⵙ? ⵎⴰⵛⵛ ⵀⴰⵏⵏ ⵣⵣⵓⴳⴰⵣⵏ ⵓⴽⴰⵏ ⵙⵓⵍ ⵖ ⵓⵏⵃⵉⵎⴰⵔ ⴷⵉⵜⵓⵏ
22 ⵎⴰⵅⵅ ⵉⵙ ⵉⵏⴳⴰⴷⴷⴰ ⵖⵡⴰⵍⵍⵉ ⵉⵜⵜⵉⴷⵓⵏ ⴼ ⵓⴷⵎ ⵏⵏⵙ ⵢⴰⵡⵉ ⵜⵉⴽⵏⵉ, ⴷ ⵖⵡⴰⵍⵍⵉ ⵉⴱⵉⴷⴷⵏ ⴰⵔ ⵉⵜⵜⵎⵏⴰⴷ ⵉⵎⵓⵏ ⴷ ⵓⵖⴰⵔⴰⵙ ⵢⵓⵖⴷⵏ? 
23 ⵉⵏⵉ: ⵀⴰⵏⵏ ⵕⴱⴱⵉ ⵏⵜⵜⴰ ⴰⴷ ⴽⵯⵏ ⵉⵙⴽⵔⵏ, ⵢⴰⵢⵡⴰ ⵉⵙⴽⵔ ⴰⵡⵏ ⴰⵙⵙⴼⵍⴷ, ⴷ ⵉⵥⵕⵉ, ⴷ ⵓⵍⴰⵡⵏ, ⵎⴰⵛⵛ ⵉⴷⵔⵓⵙ ⴰⴷ ⵜ ⵜⵜⴰⵍⵖⵎ
24 ⵉⵏⵉ: ⵏⵜⵜⴰ ⴰ ⴽⵯⵏ ⵉⴳⵔⴰⵏ ⵖ ⵉⴳⴳⵉ ⵏ ⵡⴰⴽⴰⵍ, ⵀⴰⵏⵏ ⴷⴰⵔⵙ ⴰ ⵖ ⵔⴰⴷ ⵏⵏ ⵜⵎⵓⵏⵎ
25 ⴰⵔ ⵜⵜⵉⵏⵉⵏ: ⴰⵡⴰ, ⵎⴰⵏⴰⴳⵓ ⵔⴰⴷ ⵢⵉⵍⵉ ⵖⵉⴽⴰⴷ ⵉⵖ ⵜⴳⴰⵎ ⵉⵎⵓⵖⵯⵥⴰⵏⵏ? 
26 ⵉⵏⵉ: ⵀⴰⵏⵏ ⵓⵔ ⵜⵍⵍⵉ ⵜⵓⵙⵙⵏⴰ ⴱⵍⴰ ⵖ ⴷⴰⵔ ⵕⴱⴱⵉ, ⵀⴰⵏⵏ ⴰⴷ ⴰⴽⴽⵯ ⴳⵉⵖ ⵏⴽⴽⵉ ⴷ ⵓⵎⵙⵙⵉⵡⴷ ⴰⵎⵙⵙⴼⵔⵓ
27 ⵉⵙ ⵓⴽⴰⵏ ⵥⵕⴰⵏ ⵜⴰⵎⵎⴰⵔⴰ ⵜⴰⵥ ⴷ, ⵙ ⵙⴳⴳⴰⵏⵏ ⵓⴷⵎⴰⵡⵏ ⵏ ⵖⵡⵉⵍⵍⵉ ⵏⴱⵍⵏⵉⵏ, ⵙ ⴰⵙⵏ ⵉⵜⵜⵓⵏⵏⴰ: ⵖⵡⴰⴷ ⴰⴷ ⵉⴳⴰⵏ ⵖⴰⵢⵍⵍⵉ ⵙ ⵜⵜ ⵉⵏⵏ ⵜⴽⴽⴰⵎ ⴰⵔ ⵜ ⵜⵜⵖⴰⵡⴰⵍⵎ?
28 ⵉⵏⵉ: ⵉⵙ ⵜⵙⵙⵏⵎ ⵉⵖ ⵉⵢⵉ ⵉⵙⵔⴼⵓⴼⵓⵏ ⵕⴱⴱⵉ ⵏⴽⴽⵉ ⴷⵉⵜⵉ ⵉⵍⵍⴰⵏ? ⵏⵖ ⴰⵖ ⵉⵙⵎⵓⵍⵍⴰ? ⵎⴰ ⵔⴰⴷ ⵉⵊⵊⵏⵊⵎ ⵉⵎⵏⴰⴱⴰⵍⵏ ⵖ ⵜⵎⵎⴰⵔⴰ ⵜⴰⵎⴰⴳⵣⴰⵥⵜ (ⵜⴰⵎⴰⴳⵥⴰⵥⵜ)? 
29 ⵉⵏⵉ: ⵀⴰⵏⵏ ⵏⵜⵜⴰ ⴰⴷ ⵉⴳⴰⵏ ⴰⵎⴰⵍⵍⴰⵢ, ⵏⴽⴽⵏⵉ ⵏⴼⵍⵙ ⵙⵔⵙ, ⵏⵜⵜⴰ ⴰ ⵎⵓ ⵏⴳⴰ ⵜⴰⵡⵔⵉⵜ ⵏⵏⵖ ⵖ ⵓⴼⵓⵙ ⵏⵏⵙ, ⵀⴰⵏⵏ ⵔⴰⴷ ⵙⵓⵍ ⵜⵙⵙⵏⵎ ⵎⴰⵏⵡⴰⵏⵏⴰ ⵉⵍⵍⴰⵏ ⵖ ⵜⵉⵍⵍⴰⵙ ⵍⵍⴰⵙⵏⵉⵏ
30 ⵉⵏⵉ: ⵉⵙ ⵜⵙⵙⵏⵎ ⵉⵖ ⴳⴳⵓⵣⵏ ⵡⴰⵎⴰⵏ ⵏⵏⵓⵏ ⵙ ⵜⵙⵉⵍⴰ, ⵎⴰⵜⵜⴰ ⵖⵡⴰⵏⵏ ⵉⵔⴰⵏ ⴰⴷ ⴰⵡⵏ ⴷ ⵢⴰⵡⵉ ⴰⵎⴰⵏ ⵏⴳⵉⵏⵉⵏ? 

68
[ⵜⴰⵣⵣⵉⵜ (ⴰⵖⴰⵏⵉⴱ)]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 **ⵏⵏⵓⵏ**: ⵕⴱⴱⵉ ⴽⴰ ⴰⴷ ⵉⵙⵙⵏ ⵎⴰⴷ ⵙⵔⵙ ⵉⵡⴰⵜⵜⵙ, ⵉⴳⴳⵓⵍⵍⴰ ⵕⴱⴱⵉ ⵙ **ⵏⵓⵏ** ⴷ ⵜⴰⵣⵣⵉⵜ (ⴰⵖⴰⵏⵉⴱ): **ⵍⵇⴰⵍⴰⵎ**, ⴷ ⴽⵔⴰ ⵙⵔⵙ ⵜⵜⴰⵔⴰⵏ
2 ⴰⵎⴽⵉ ⵜⴳⵉⵜ ⴰ ⴰⵎⴰⵣⴰⵏ ⴰⵏⴰⴼⴰⵍ, ⵙ ⵜⵏⴰⴼⵓⵜ ⵍⵍⵉ ⴰⴽ ⵉⴼⴽⴰ ⵕⴱⴱⵉ ⵏⵏⴽ
3 ⵀⴰⵏⵏ ⵍⵍⴰⵏⵜ ⴰⴽ ⵜⵖⵔⴰⴷ ⵓⵔ ⵜⵜⵓⴱⴰⵢⵏⵉⵏ
4 ⵀⴰⵏⵏ ⴽⵢⵢⵉ ⵍⵍⴰⵏⵜ ⴼⵍⵍⴰⴽ ⵜⵉⵎⵉⵜⴰⵔ ⴼⵓⵍⴽⵉⵏⵉⵏ
5 ⵀⴰⵏⵏ ⵔⴰⴷ ⵜⵥⵕⵜ ⴽⵢⵢⵉ, ⵖⵉⴽⵍⵍⵉ ⵔⴰⴷ ⵥⵕⵉⵏ ⵏⵜⵜⵏⵉ
6 ⵎⴰⵏ ⵡⴰⵏⵏⴰ ⴳⵉⴳⵓⵏ ⵉⴳⴰⵏ ⴰⵏⴰⴼⴰⵍ
7 ⵀⴰⵏⵏ ⵕⴱⴱⵉ ⵏⵏⴽ ⵉⵙⵙⵏ ⵖⵡⴰⵍⵍⵉ ⵉⴼⵔⵖⵏ ⴼ ⵓⵖⴰⵔⴰⵙ ⵏⵏⵙ, ⵖⵉⴽⵍⵍⵉ ⵉⵙⵙⵏ ⵎⴰⴷ ⴷⵉⵙ ⵉⵎⵓⵏⵏ
8 ⵀⴰⵏⵏ ⴰⴷ ⵓⵔ ⵜⵙⴳⴷⵜ ⵉ ⵉⵎⵙⵙⴽⵉⵔⴽⴽⵙⵏ
9 ⵀⴰⵏ ⵔⴰⵏ ⴳⵉⴽ ⴰⴷ ⴼⵍⵍⴰⵙⵏ ⵜⵙⵉⴼⵙⵉⵙⵜ, ⴰⵢⵡⴰⵏ ⵓⵍⴰ ⵏⵜⵜⵏⵉ ⵙⵉⴼⵙⵉⵙⵏ ⴼⵍⵍⴰⴽ, ⵙ ⵜⵓⴹⴹⵕⵜ ⴽⵢⵢⵉ ⵓⵍⴰ ⵏⵜⵜⵏⵉ
10 ⵀⴰⵏⵏ ⴰⴷ ⵓⵔ ⵜⵙⴳⴷⵜ ⵉ ⴽⵔⴰ ⵉⴳⴰⵏ ⵉⵎⴳⵉⵍⵍⵉ ⴼ ⵎⴰⴷ ⵉⴳⴰⵏ ⵉⵏⵣⴳⵉ ⵓⵍⴰ ⵎⴰⴷ ⵉⴳⴰⵏ ⴰⴱⵏⵏⴰⵏ, ⵙⵓⵍ ⵉⴳ ⴰⵎⵜⵜⵓⵍⴽⵓ, ⴰⵛⴽⵓ ⵓⵔ ⵢⵉⵍⵉ ⴰⵜⵉⴳ
11 ⵀⴰⵏⵏ ⵉⴳⴰ ⴰⵇⵊⵊⴰⵎ: ⴰⵔ ⵢⴰⴷⴷⵔⴰ ⵎⵉⴷⴷⵏ ⵙ ⴳⴰⵔ, ⵖⵉⴽⵍⵍⵉ ⵜⴰⴱⴰⵍⵉⵙⵜ ⴳⵔ ⵎⵉⴷⴷⵏ
12 ⵉⴳ ⴰⵎⵜⵜⵓⴳⵉ ⵏ ⵡⴰⴼⵓⵍⴽⵉ, ⵙⵓⵍ ⵉⵎⵓⵏ ⴳⵉⵙ ⴽⵔⴰ ⵉⴳⴰⵏ ⴳⴰⵔ
13 ⵉⴳⴰ ⵣⵓⵏ ⴷ ⴰⴼⵓⵏⴰⵙ, ⵖ ⴽⵔⴰⵢⴳⴰⵜ ⵜⴰⵙⴳⴰ, ⵙⵓⵍ ⴷ ⵓⴳⴳⴰⵔ ⵏ ⵖⵉⴽⴰⵏⵏ ⴰⵃⵃⵔⴰⵎ, ⵓⵔ ⵉⵜⵜⵓⵙⵙⴰⵏ ⴱⴰⴱⴰⵙ?
14 ⵉⴼⴽⴰ ⴰⵙ ⵕⴱⴱⵉ ⴰⵢⴰⴷⴰ ⴷ ⵜⴰⵔⵡⴰ, ⵙⵓⵍ ⵢⴰⴳⵯⵉ **ⵍⵉⵙⵍⴰⵎ**?
15 ⵉⵏⵏⴰ ⵕⴱⴱⵉ: ⵉⵖ ⴰⴷ ⴼⵍⵍⴰⵙ ⵜⵜⵓⵖⵔⵉⵏ ⴰⵢⵍⴰⵏ ⵏⵏⵖ, ⵉⵏⵏⴰ: ⵖⴰⵢⴰⴷ ⵉⴳⴰ ⴰ ⵖⴰⵔ ⵓⵎⵉⵏ ⵏ ⵉⵎⵣⵡⵓⵔⴰ
16 ⵉⵏⵏⴰ ⵕⴱⴱⵉ: ⵔⴰⴷ ⴰⵙ ⵏⵙⴽⵔ ⴳⴰⵔ ⵜⴰⵎⴰⵜⴰⵔⵜ ⵖ ⵉⴳⴳⵉ ⵏ ⵓⵖⵏⵣⵓⵔ ⵏⵏⵙ ⵎⴰ ⵙ ⵉⵜⵜⵓⵙⵙⵉⵏ
17 ⵉⵏⵏⴰ ⵕⴱⴱⵉ ⵀⴰⵏⵏ ⵏⵎⵔⵔⵜ ⴰⵢⵜ **ⵎⴰⴽⴽⴰ**, ⵖⵉⴽⵍⵍⵉ ⵏⵎⵔⵔⵜ ⴰⵢⵜ ⵜⵓⵔⵜⵉⵜ, ⴰⵢⵍⵍⵉⵖ ⴳⴳⵓⵍⵍⴰⵏ ⴰ ⵙⴰⵔ ⵜ ⵎⴳⵔⵏ ⵖ ⵜⵉⵢⵍⴳⵉ
18 ⵎⴰⵛⵛ ⵓⵔ ⵏⵏⵉⵏ ⵉⵖ ⵉⵔⴰ ⵕⴱⴱⵉ
19 ⵉⵙⵙⵓⵜⵍ ⴰⵙ ⵢⴰⵏ ⵓⵎⵙⵙⵓⵜⵍ ⵖ ⴷⴰⵔ ⵕⴱⴱⵉ ⵏⵏⴽ ⵟⵟⴰⵚⵏ ⵏⵉⵜ ⵙⵓⵍ, ⵣⵄⵎⴰ ⵉⵙⵖⵔ ⵜ ⵕⴱⴱⵉ, ⵉⵙⵏⴳⵉⵔⵉ ⵜⵏ ⴷ ⵜⵉⵢⵢⴰⴼⵓⵜ ⵏⵏⵙ
20 ⵙ ⵜⴳⴰ ⵣⵓⵏ ⴷ ⴰⵙⴰⵖⵓⵔ ⵉⵙⴳⴳⴰⵏⵏ
21 ⵉⵙ ⵓⴽⴰⵏ ⵉⴼⴰⵡ ⵓⵣⴰⵍ, ⴰⵔ ⵢⴰⵇⵇⵔⴰ ⴽⵔⴰ ⴳⵉⵙ ⵉ ⴽⵔⴰ
22 ⴰⵔ ⵜⵜⵉⵏⵉⵏ ⵏⴽⵔⴰⵜ ⵣⵉⴽⴽ ⵙ ⵜⵎⴳⵔⴰ ⵏⵏⵓⵏ ⵉⵖ ⵔⴰⴷ ⵜⵎⴳⵔⵎ?
23 ⵀⴰⵏⵏ ⴷⴷⴰⵏ ⵙ ⵜⴱⵃⵉⵔⵜ ⵎⴰⵛⵛ ⵙ ⵜⵓⵏⵜⵍⴰ
24 ⵏⵏⴰⵏ: ⵀⴰⵏⵏ ⴰⴷ ⴼⵍⵍⴰⵡⵏ ⵓⵔ ⵉⴽⵛⵉⵎ ⵖ ⵡⴰⵙⵙ ⴰⴷ ⵖ ⵜⴱⵃⵉⵔⵜ ⴽⵔⴰ ⵏ ⵓⵎⵥⵍⵓⴹ
25 ⵏⴽⵔⵏ ⵜⴰⵢⵍⴳⵉ ⵙ ⵜⴰⵣⵣⵍⴰ, ⵏⵏⴰⵏ ⵏⵥⴹⴰⵕ ⴰⴷ ⵜⵜ (ⴰ [ⵙ]ⵜⵜ) ⵏⵎⴳⵔ
26 ⵉⵙ ⵜⵜ ⵓⴽⴰⵏ ⵥⵕⴰⵏ ⵜⵊⴷⵔ ⵏⵏⴰⵏ: ⵀⴰⵏⵏ ⵏⴹⴹⵕ ⴰⵖⴰⵔⴰⵙ ⵙⵔⵙ
27 ⵏⵖ ⴷ ⵓⵍⴰ ⵏⴽⴽⵏⵉ ⵏⴳⴰ ⵉⵎⵥⵍⴰⴹ?
28 ⵉⵏⵏⴰ ⵖⵡⴰⵍⵍⵉ ⴳⵉⵙⵏ ⵉⵙⵡⵉⵏⴳⵉⵎⵏ: ⵎⴰⵅⵅ ⵓⵔ ⴰⵡⵏ ⵏⵏⵉⵖ ⴰⵢⵡⴰ, ⵜⵜⵔⴰⵜ ⵕⴱⴱⵉ ⴰⴷ ⴰⵡⵏ ⵉⵙⵙⵓⵔⴼ?
29 ⴰⵢⵡⴰⵏ ⵏⵏⴰⵏ: ⵜⵓⵎⴰⵢⵜ ⵉ ⵕⴱⴱⵉ ⵏⵏⵖ, ⵀⴰⵏⵏ ⵏⴽⴽⵏⵉ ⵏⴽⴽⴰ ⵜⵜ ⵉⵏⵏ ⵏⴳⴰ ⵉⵏⵥⴹⴰⵎⵏ
30 ⵢⴰⵢⵡⴰ ⴽⵔⴰ ⴳⵉⵙⵏ ⴰⵔ ⵉⵜⵜⵎⵏⴰⴷ ⵖ ⴽⵔⴰ, ⴰⵔ ⵜⵜⵎⵣⴰⵡⴰⵔⵏ
31 ⵏⵏⴰⵏ: ⴰⵃⵃ ⵏ ⵉⵖⵏⴰⵏ ⵏⵏⵖ, ⵏⴽⴽⵏⵉ ⵏⴽⴽⴰ ⵜⵜ ⵉⵏⵏ ⵏⵣⵔⵉ ⴰⵡⵜⵜⵓ ⴳⵔⴰⵖ ⴷ ⵕⴱⴱⵉ
32 ⴱⴰⵔ ⵕⴱⴱⵉ ⵏⵏⵖ ⴰⴷ ⴰⵖ ⵜ ⵉⵙⵏⴼⵍ ⵙ ⵎⴰⴷ ⵜⵜ (ⵎⴰ [ⵙ]ⵜⵜ) ⵢⵓⴼⵏ, ⵀⴰⵏⵏ ⵏⴽⴽⵏⵉ ⵏⵥⵓⵥⴹ ⴰ ⵖⴰⵔ ⵖ ⵕⴱⴱⵉ ⵏⵏⵖ
33 ⵖⵉⴽⴰⵏⵏ ⴷ ⵜⵎⵎⴰⵔⴰ, ⵎⴰⵛⵛ ⵜⴰⵎⵎⴰⵔⴰ ⵏ ⵜⵎⴳⴳⴰⵔⵓⵜ ⵜⴳⴳⵓⵜ, ⵎⵜⴰⴷ ⵉⵙ ⴳⴰⵏ ⵡⵉⴷ ⵙⵙⵏⵏⵉⵏ
34 ⵀⴰⵏⵏ ⵖⵡⵉⵍⵍⵉ ⴽⵚⵓⴹⵏⵉⵏ ⵕⴱⴱⵉ, ⵍⵍⴰⵏⵜ ⴰⵙⵏ ⵖ ⴷⴰⵔ ⵕⴱⴱⵉ ⵏⵏⵙⵏ ⵜⵓⵔⵜⵉⵜⵉⵏ ⵏ ⵜⵏⴰⴼⵓⵜ: **ⵊⴰⵏⵏⴰⵜ ⵏⵏⴰⵄⵉⵎ**
35 ⵎⴰⵅⵅ ⵉⵙ ⵔⴰⴷ ⵏⵙⴳⵉⴷⴷⵉ **ⵉⵎⵓⵙⵍⵎⵏ** ⴷ ⵉⴽⵏⵏⴰⴼⵏ?
36 ⵎⴰ ⴽⵯⵏ ⵢⴰⵖⵏ, ⵎⴰⵏⵉⴽ ⵙ ⵜⵖⴰⵍⵎ?
37 ⵏⵖ ⴷ ⵉⵙ ⴷⴰⵔⵓⵏ ⴽⵔⴰ ⵏ ⵓⴷⵍⵉⵙ ⴰⵔ ⴳⵉⵙ ⵜⴰⵇⵇⵔⴰⵎ?
38 ⵉⵍⵍⴰ ⴰⵡⵏ ⴳⵉⵙ ⵎⴰⴷ ⵜⵙⵜⵜⵉⵎ
39 ⵏⵖ ⴷ ⵉⵙ ⴷⴰⵔⵓⵏ ⵉⵎⵇⵇⵓⵏⵏ ⵜⵜⵢⴰⵔⴰⵏ ⴼⵍⵍⴰⵖ ⴰⵔ ⴰⵙⵙ ⵏ ⵓⵙⵙⵃⵙⵓ? ⴼⴰⴷ ⴰⴷ ⵜⵙⴽⵔⵎ ⵎⴰⴷ ⵜⵔⴰⵎ
40 ⴰⵢⵡⴰ, ⵙⴰⵇⵙⴰⵜⵏ ⵎⴰⵏ ⵡⴰⵏⵏⴰ ⵙ ⵓⵎⵥⵏ?
41 ⵏⵖ ⴷ ⵉⵙ ⴷⴰⵔⵙⵏ ⵉⵎⴷⵔⴰⵡ? ⴰⵡⴰ, ⴰⴷ ⴷ ⴰⵡⵉⵏ ⵉⵎⴷⵔⴰⵡ ⵏⵏⵙⵏ ⵉⵖ ⴳⴰⵏ ⵉⵎⵓⵖⵯⵥⴰⵏⵏ?
42 ⴽⵜⵉ ⴷ ⴰⵙⵙ ⵍⵍⵉ ⵖ ⵔⴰⴷ ⴱⵉⴷⴷⵏ ⴼ ⵢⴰⵏ ⵓⴹⴰⵕ, ⴼⴰⴷ ⴰⴷ ⵃⵙⵓⵏ ⵙ ⴰⵙⵏ ⵉⵜⵜⵓⵏⵏⴰ ⴰⵢⵡⴰ, ⴳⴳⵓⵏⵜⵓⵢⴰⵜ ⵎⴰⵛⵛ ⵓⵔ ⴰⵙ ⵥⴹⴰⵕⵏ
43 ⴰⵢⵡⴰⵏ ⵙⵖⵍⵓⵍⵍⵉⵏ ⴰⵍⵍⵏ ⵏⵏⵙⵏ, ⴰⵔ ⵜⵏ ⵜⵙⵅⵏⵓⵏⵓⵙ ⵜⵏⵏⵓⴳⵔⵜ, ⵀⴰⵏⵏ ⴽⴽⴰⵏ ⵜⵜ ⵉⵏⵏ ⴰⵔ ⴰⵙⵏ ⵉⵜⵜⵓⵏⵏⵉ ⵢⴰⴷ ⴰⵢⵡⴰ ⴳⵓⵏⵜⵓⵢⴰⵜ ⴰⵢⵍⵍⵉⵖ ⴳⴰⵏ ⵉⵎⴷⵡⴰⵙ
44 ⴰⵊⵊ ⵉⵢ ⵙ ⵖⵡⴰⵍⵍⵉ ⵉⵙⵙⴽⵉⵔⴽⴽⵙⵏ **ⵍⵇⵯⵕⴰⵏ** ⴰⴷ, ⴰⴷ ⵜ ⵎⵔⵔⵜⵖ, ⵀⴰⵏⵏ ⵔⴰⴷ ⴰⵙⵏ ⵏⵙⴰⵍⵓ, ⵉⵎⵉⴽⴽ ⵙ ⵉⵎⵉⴽⴽ ⵙⵓⵍ ⵓⵔ ⴰⵙ ⴼⵔⵉⴽⵏ, ⴰⵔ ⴷⵉⵖ ⵜⴻⵜⵜⵢⴰⵎⴰⵥⵏ
45 ⵙⵓⵍ ⵔⴰⴷ ⵜⵏ ⵙⴳⵔⵓⵖ, ⴰⵛⴽⵓ ⵜⴰⴽⵏⴷⴰⵡⵜ ⵉⵏⵓ ⵜⴷⵓⵙ
46 ⵎⴰⵅⵅ ⵉⵙ ⴰⴷ ⵜⵏ ⵜⵙⴰⵇⵙⴰⵜ ⵖ ⵜⵖⵔⴰⴷ? ⵙⵓⵍ ⵏⵜⵜⵏⵉ ⵓⵙⵉⵏ ⴰⵣⴰⵥⵓ (ⴰⵥⴰⵥⵓ*?) ⵏ ⵜⴼⴳⵓⵔⵜ?
47 ⵏⵖ ⴷ ⵉⵙ ⴷⴰⵔⵙⵏ ⴰⴷⵍⵉⵙ ⵉⵏⵜⵍⵏ ⴰⵔ ⴳⵉⵙ ⴰⵇⵇⵔⴰⵏ? 
48 ⴰⵢⵡⴰ, ⵥⵉⴹⵕ ⵉ ⵉⵣⵔⴼ ⵏ ⵕⴱⴱⵉ ⵏⵏⴽ, ⵀⴰⵏⵏ ⴰⵔ ⵓⵔ ⵜⴳⵜ ⵣⵓⵏ ⴷ ⴱⵓ ⵓⵙⵍⵎ, ⴰⵢⵍⵍⵉⵖ ⵉⵖⵔⴰ ⵉ ⵕⴱⴱⵉ ⵎⴰⵛⵛ ⵉⴳⴰ ⴰⵎⵖⵉⵍⴼ
49 ⵎⵜⴰⴷ ⵉⵙ ⵜ ⵉⴷ ⵓⵔ ⵜⵏⵏⵉⵍ ⵜⵎⵍⵍⴰⵡⵜ ⵣⵖ ⴷⴰⵔ ⵕⴱⴱⵉ ⵏⵏⵙ, ⴰ ⵙⴰⵔ ⵏⵏ ⵉⴹⵕ ⵖ ⵜⴰⵖⴰⵔⵜ ⵙⵓⵍ ⵉⴳ ⵎⵥⵥⵉ
50 ⵎⴰⵛⵛ ⵉⵙⵜⵉⵜ ⵕⴱⴱⵉ ⵏⵏⵙ ⵢⴰⵢⵡⴰ ⵉⵙⴽⵔ ⴳⵉⵙ ⵢⴰⵏ ⵖ ⵖⵡⵉⵍⵍⵉ ⵔⵡⴰⵏⵉⵏ
51 ⵀⴰ ⵏⵏ ⵄⵍⴰⵢⵏ ⴰⴽⴽⵯ ⵊⴷⵔⵏ ⵖⵡⵉⵍⵍⵉ ⵏⴱⵍⵏⵉⵏ ⵙ ⵉⵥⵍⵍⵓⴳⵏ ⵏⵏⵙⵏ, ⴰⵢⵍⵍⵉⵖ ⵙⵙⴼⵍⴷⵏ ⵉ **ⵍⵇⵯⵕⴰⵏ** ⴰⵢⵡⴰⵏ ⴰⵔ ⵜⵜⵉⵏⵉⵏ: ⵀⴰⵏⵏ ⵉⴳⴰ ⴰⵏⴰⴼⴰⵍ
52 ⵏⵜⵜⴰ ⵓⵔ ⵉⴳⵉ ⴱⵍⴰ ⴰⵙⵙⴽⵜⵉ ⵉ ⴽⵔⴰ ⵉⵍⵍⴰⵏ

69
[ⵜⴰⵖⵔⵖⴰⵔⵜ-3]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵜⴰⵖⵔⵖⴰⵔⵜ ⵍⵍⵉ ⴷ ⵉⵇⵇⴰⵏⵏ, ⵍⵍⵉⵖ ⵔⴰⴷ ⵢⴰⴳⴳⵯ ⴽⵔⴰ ⵖ ⵙⴽⵔⵏ ⵜⵉⴽⵔⴽⴰⵙ
2 ⴰⵃⵃ ⵎⴰⵏⵉⴽ ⵜⴳⴰ ⵜⵖⵔⵖⴰⵔⵜ ⴰⵏⵏ ⵉⵖ ⴷ ⵜⵓⴳⴳⴰ!? ⵀⴰⵏⵏ ⵉⵙⵔⴼⵓⴼⵏ ⵏ ⵕⴱⴱⵉ ⴽⵔⴰ ⵜⵜ ⵉⵙⵙⴽⵉⵔⴽⵙⵏ
3 ⵎⴰⵏ ⵡⴰⵏⵏⴰ ⵔⴰⴷ ⴰⴽ ⵉⵎⵍ ⵜⴰⵖⵔⵖⴰⵔⵜ ⴰⵏⵏ ⵍⵍⵉ ⴷ ⵉⵇⵇⴰⵏⵏ?
4 ⵀⴰⵏⵏ **ⵜⴰⵎⵓⴷ**ⴷ **ⵄⴰⴷ** ⵙⵙⴽⵉⵔⴽⴽⵙⵏ ⵜⴰⵖⵔⵖⴰⵔⵜ ⵏⵏⵙ ⵔⴰⴷ ⵜⵉⵍⵉ
5 ⴰⵎⵎⴰ **ⵜⴰⵎⵓⴷ** ⵀⴰⵏⵏ ⵔⴼⵓⴼⵓⵏⵏ ⵙ ⵜⵖⵓⵢⵢⵉⵜ
6 ⴰⵎⵎⴰ **ⵄⴰⴷ** ⴱⴰⵏⵏ ⵔⴼⵓⴼⵓⵏⵏ ⵙ ⴽⵉⴳⴰⵏ ⵏ ⵡⴰⴹⵓ ⵉⵙⵖⵓⵢⵢⵉⵏ
7 ⵉⴳⵔ ⵜ ⴼⵍⵍⴰⵙⵏ ⵕⴱⴱⵉ ⵙⴰ ⵡⴰⴹⴰⵏ, ⴷ ⵜⴰⵎ ⵓⵙⵙⴰⵏ ⵣⴷⵉⵏⵉⵏ, ⵙ ⴰⵔ ⵜⵜⴰⵏⵏⵉⵜ ⵎⵉⴷⴷⵏ ⴹⵕⴰⵏ ⴳⵉⵙ ⵣⵓⵏ ⴷ ⵉⴳⵊⵡⴰⵏ ⵏ ⵉⴳⵓⵊⵊⴰⴼ ⵎⵎⴰⵔⵏⵉⵏ
8 ⴰⵡⴰ, ⵉⵙ ⴰⵙⵏ ⵊⵊⵓ ⵜⵥⵍⵉⵜ ⴰⴳⴰⵍⵓⵣ?
9 ⵢⵓⵛⴽⴰ ⴷ **ⴼⵉⵔⵄⴰⵡⵏ** ⴷ ⵎⴰⴷ ⵜ ⵉⵣⵡⴰⵔⵏ, ⴷ ⴰⵢⵜ ⵉⵖⵔⵎⴰⵏ ⵙ ⵓⴱⴽⴽⴰⴹ
10 ⴰⵢⵡⴰⵏ ⵎⵎⵣⵔⵉⵏ ⴷ ⵓⵎⴰⵣⴰⵏ ⵏ ⵕⴱⴱⵉ ⵏⵏⵙⵏ, ⵖⵉⴽⴰⵏⵏ ⴰ ⵅ ⵜⵏ ⵢⵓⵎⵥ ⵢⴰⵏ ⵡⴰⵎⵎⴰⵥ ⵢⵓⵙⵙⵏ
11 ⵀⴰⵏⵏ ⴰⵢⵍⵍⵉⵖ ⴰⵜⵜⵓⵢⵏ ⵡⴰⵎⴰⵏ, ⵏⵓⵙⵉ ⴽⵏ (ⴽⵯⵏ) ⴼ ⵉⴳⵉ (ⵉⴳⴳⵉ) ⵏ ⵜⴰⵏⴰⵡⵜ
12 ⴼⴰⴷ ⴰⴷ ⴰⵡⵏ ⴳⵉⵙ ⵏⵙⴽⵔ ⴰⵙⵙⴽⵜⵉ, ⴰⴷ ⵜ ⵃⵙⵓⵏ ⵉⵎⵣⴳⴰⵏ (ⵉⵎⵣⵣⴰⵖ) ⵙⵙⴼⵍⵉⴷⵏⵉⵏ
13 ⵀⴰⵏⵏ ⵉⵖ ⵉⵜⵜⵓⵚⵡⴰⴹ ⵖ ⵉⵙⴽ ⵢⴰⵏ ⵓⵚⵡⴰⴹ
14 ⵙⵉⵖ ⵉⵜⵜⵢⴰⵙⴰⵢ ⵡⴰⴽⴰⵍ ⴷ ⵉⴷⵔⴰⵔⵏ ⵏⵎⵉⵇⵇⵉⵔⵏ ⴳⵔⴰⵜⵙⵏ, ⴰⵢⵡⴰⵏ ⵇⵔⵙⵙⵉⵏ ⵙ ⵢⴰⵜ ⵜⴽⴽⵍⵉⵜ
15 ⵀⴰⵏⵏ ⴰⴽⵓⴷ ⴰⵏⵏ (ⴽⵓⴷⴰⵏⵏ) ⵜⵍⴽⵎ ⵜⵖⵔⵖⴰⵔⵜ
16 ⵙ ⵉⵙⵜⵖ ⵉⴳⵏⵏⴰ ⴰⵛⴽⵓ ⴰⴽⵓⴷ ⴰⵏⵏ (ⴽⵓⴷⴰⵏⵏ) ⵉⵍⵎⴹ
17 ⵙ ⴱⴷⴷⵏ (ⴱⵉⴷⴷⵏ) ⵉⵏⵉⵔⵏ ⵖ ⵜⵙⴳⴳⵉⵡⵉⵏ (ⵜⵙⵉⴳⵉⵡⵉⵏ) ⵏ ⵉⴳⵏⵡⴰⵏ, ⴰⵢⵡⴰⵏ ⴰⵙⵏ ⵜⵜⴰⵎ ⴳⵉⵙⵏ ⴰⴷⴰⴱⵓ ⵏ ⵕⴱⴱⵉ ⵏⵏⴽ ⵖ ⵡⴰⵙⵙ ⴰⵏⵏ (ⵖⴰⵙⵙ ⴰⵏⵏ) ⴼ ⵉⴳⴳⵉ (ⵉⴳⵉ) ⵏ ⵓⵎⴳⵕⴰⴹ (ⵓⵎⴳⵔⴰⴹ) ⵏⵏⵙⵏ
18 ⵖ ⵡⴰⵙⵙ ⴰⵏⵏ (ⵖⴰⵙⵙ ⴰⵏⵏ) ⴰ ⵔⴰⴷ ⵜⴳⵉⵎ ⴷⴷⵔⵙⵜ, ⴼⴰⴷ ⴰⴷ ⵜⵃⵙⵓⵎ, ⵓⵔ ⴰⴷ ⴳⵉⴳⵓⵏ ⵉⵏⵜⵍ ⵎⵇⵇⴰⵔ ⴷ ⵓⵎⵓⵢⴰ (ⴰⵎⵢⴰ) ⵖ ⵖⴰⵢⵍⵍⵉ ⵜⵙⴽⵔⵎ
19 ⵉⵏⵏⴰ ⵕⴱⴱⵉ: ⵀⴰⵏⵏ ⵡⴰⵏⵏⴰ ⵎⵓ ⵉⵜⵜⵓⴼⴽⴰ ⵓⴷⵍⵉⵙ ⵏⵏⵙ ⵖ ⵓⴼⵓⵙ ⵏⵏⵙ ⴰⴼⴰⵙⵉ ⴰⵔ ⵉⵜⵜⵉⵏⵉ: ⴰⵢⵡⴰ ⴰⵎⵥⴰⵜ ⵖⵔⴰⵜ ⴰⴷⵍⵉⵙ ⵉⵏⵓ ⵉⴼⵓⵍⴽⵉⵏ
20 ⵀⴰⵏⵏ ⵏⴽⴽⵉ ⴽⴽⵉⵖ ⵜⵜ ⵉⵏⵏ ⵖ ⵜⵓⴷⵔⵜ ⵉⵏⵓ, ⵙⵙⵏⵖ ⵉⵙ ⵔⴰⴷ ⵜⵜⵓⵙⵇⵙⵉⵖ
21 ⵉⵏⵏⴰ ⵕⴱⴱⵉ: ⵖⵡⴰⴷ, ⵀⴰⵏⵏ ⵉⵍⵍⴰ ⵖ ⵡⴰⴷⴷⴰⴷ ⵉⴼⵊⵊⵉⵊⵏ
22 ⵖ ⵜⵓⵔⵜⵉⵜ ⵢⴰⵜⵜⵓⵢⵏ
23 ⴰⵥⵡⴰⵢ ⵏ ⵜⵥⵕⵎⵉⵏ (ⵜⵥⵔⵎⵉⵏ) ⵏⵏⵙ ⵢⴰⵥ ⴷ ⴰⴼⵓⵙ ⴱⵍⴰ ⵜⴰⴽⵔⵔⴰⵢⵜ
24 ⴰⵔ ⴰⵙⵏ ⵉⵜⵜⵢⴰⵡⵏⵏⴰ (ⵉⵜⵜⵓⵏⵏⵉ): ⴰⵢⵡⴰ ⴰⵔ ⵛⵜⵜⴰⵢⴰⵜ ⴰⵔ ⵜⵙⵙⴰⵎ, ⵀⴰⵏⵏ ⵓⵔⵖⵓⴷ ⴰⵡⵏ ⵙ ⵖⴰⵢⵍⵍⵉ ⵜⵣⵣⵔⵉⵎ ⵖ ⵓⵙⵙⴰⵏ ⵣⵔⵉⵏⵉⵏ ⵖ ⵜⵓⴷⵔⵜ
25 ⴰⵎⵎⴰ ⵡⴰⵏⵏⴰ ⵎⵓ ⵉⵜⵜⵓⴼⴽⴰ ⵓⴷⵍⵉⵙ ⵏⵏⵙ ⵖ ⵓⴼⵓⵙ ⵏⵏⵙ ⴰⵥⵍⵎⴰⴹ, ⵀⴰⵏⵏ ⴰⵔ ⵉⵜⵜⵉⵏⵉ: ⵎⵔⴰ ⵀⵍⵍⵉ ⵓⵔ ⵉⵢⵉ ⵉⵜⵜⵓⴼⴽⴰ (ⵉⵜⵜⵓⴼⴽⵉ) ⵓⴷⵍⵉⵙ ⵉⵏⵓ? 
26 ⵓⵍⴰ ⵙⵙⵏⵖ ⵎⴰ ⵖ ⵔⴰⴷ ⵜⵜⵓⵙⵇⵙⵉⵖ
27 ⵎⵔⴰ ⵀⵍⵍⵉ ⵜⴳⴰ ⵜⵎⵜⵜⴰⵏⵜ (**ⵍⵎⵓⵜ**) ⴰⵡⵜⵜⵓ ⴳⵔ ⵉⵢⵉ ⴷ ⵜⵓⴷⵔⵜ ⴰⴷ? 
28 ⴰⵛⴽⵓ ⵓⵔ ⴼⵍⵍⴰ ⵢⵓⵙⵢ ⵡⴰⵢⴰⴷⴰ ⵉⵏⵓ ⵎⵇⵇⴰⵔ ⴷ ⴰⵎⵢⴰ
29 ⵖⵉⴽⵍⵍⵉ ⵉⵢ ⵜⴼⵍ ⵜⴷⵓⵙⵉ ⵉⵏⵓ
30 ⴽⵓⴷⵏⵏⴰ ⴰⴷ ⵉⵜⵜⵓⵏⵏⴰ: ⴰⵢⵡⴰ, ⴰⵎⵥⴰⵜ ⵜ, ⴽⵔⴼⴰⵜ ⵜ
31 ⵜⴰⵡⵉⵎ ⵜ ⵜⴳⵔⵎ (ⵜⵍⵓⵃⵎ) ⵜ ⵉⵏⵏ ⵖ ⵓⵥⵉⵥⵏ
32 ⴰⵢⵡⴰ, ⵕⵥⵉⵢⴰⵜ (ⵔⵥⵉⵢⴰⵜ) ⵜ ⵖ ⵙⵙⴼⵓⴷ ⵏ ⵓⵣⵣⴰⵍ, ⵜⵉⵖⵣⵉ ⵏⵏⵙ, ⵉⵍⵍⴰ ⴳⵉⵙ ⵙⴰ ⵉⴷ ⵎⵔⴰⵡ (ⵙⴰⵎⵔⴰⵡ ⵏⵉⵖ ⴷ ⴽⵕⴰⴹ ⵡⴰⴳⵏⴰⵔⵏ ⴷ ⵎⵔⴰⵡ) ⵏ ⵉⵖⵉⵍ
33 ⵀⴰⵏⵏ ⵉⴽⴽⴰ ⵜⵜ ⵉⵏⵏ ⵓⵔ ⵉⴼⵍⵉⵙ ⵙ ⵕⴱⴱⵉ ⵎⵇⵇⵓⵔⵏ
34 ⵖⵉⴽⵍⵍⵉ ⵓⵔ ⴰⴷ ⵉⴽⴽⴰⵜ ⵜⴰⴽⵔⵔⴰⵢⵜ ⴼ ⵓⵎⵜⵜⵛⵓ ⵏ ⵉⵎⵥⵍⴰⴹ
35 ⵀⴰⵏⵏ ⵖ ⵡⴰⵙⵙ ⴰⴷ (ⵖⴰⵙⵙ ⴰⴷ) ⵓⵔ ⴷⴰⵔⵙ ⵖ ⵖⵉⴷ ⴰⵎⴷⴷⴰⴽⴽⵍ
36 ⵓⵍⴰ ⵜⵉⵔⵎⵜ ⴱⵍⴰ ⵖ ⵓⵕⵚⴹ (ⵓⵔⵚⴹ) ⵍⵍⵉ ⵉⵏⴳⵉⵏ ⵖ ⴰⵢⵜ ⵓⵔⵡⴰⵙⵙ
37 ⵓⵔ ⴰⴷ ⵜ ⵉⵛⵜⵜⴰ ⴱⵍⴰ ⵉⵎⵏⴰⴱⴰⵍⵏ
38 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵎⴰⴷ ⵜⵜⵎⵏⴰⴷⵎ
39 ⵓⵍⴰ ⵎⴰⴷ ⵓⵔ ⵜⵜⵎⵏⴰⴷⵎ
40 ⴰⵎⴽⵉ ⵉⴳⴰ **ⵍⵇⵯⵕⴰⵏ** ⴰⴷ ⴱⵍⴰ ⵜⵉⵏⵏⵉⵜ ⵏ ⵓⵎⴰⵣⴰⵏ ⵉⵕⵡⴰⵏ (ⵉⵔⵡⴰⵏ)
41 ⵀⴰⵏⵏ ⵓⵔ ⵉⴳⵉ ⵓⵔⴰⵔⵏ ⵏ ⵓⵎⴰⵔⵉⵔ, ⵎⴰⵛⵛ ⵉⴷⵔⵓⵙ ⴰⴷ ⵜⴼⵍⵙⵎ
42 ⵓⵍⴰ ⵉⴳⴰ ⴰⵡⴰⵍ ⵏ ⵓⴳⵣⵣⴰⵏ, ⵎⴰⵛⵛ ⵉⴷⵔⵓⵙ ⴰⴷ ⵜⴽⵜⵜⵉⵎ
43 ⵀⴰⵏⵏ ⴰⴷ ⵉⴳⴰ ⴷ ⵓⴳⵓⵣ ⵣⵖ ⴷⴰⵔ ⵕⴱⴱⵉ ⵏ ⴽⵔⴰ ⵉⵍⵍⴰⵏ
44 ⵀⴰⵏⵏ ⵎⵜⴰⴷ ⵉⵙ ⴼⵍⵍⴰⵖ ⵉⵙⴽⵔ ⴽⵔⴰ ⵏ ⵜⴽⵔⴽⴰⵙ
45 ⴰ ⵙⴰⵔ ⵜ ⵏⵙⵔⴼⵓⴼⵏ ⵙ ⵜⴷⵓⵙⵉ ⵏⵏⵖ
46 ⵙⵓⵍ ⵏⴱⴱⵉ ⴰⵙ ⴰⵥⴰⵕ (ⴰⵥⴰⵔ)ⵏ ⵓⵍ
47 ⵎⵇⵇⴰⵔ ⴷ ⵢⴰⵏ ⴳⵉⴳⵓⵏ ⵓⵔ ⵉⵥⴹⴰⵕ (ⵉⵥⴹⴰⵔ) ⴰⴷ ⴼⵍⵍⴰⵙ ⵉⵔⴰⵔ
48 ⵀⴰⵏⵏ **ⵍⵇⵯⵕⴰⵏ** ⵉⴳⴰ ⴰⵙⵙⴽⵜⵉ ⵏ ⵖⵡⵉⵍⵍⵉ ⴽⵚⵓⴹⵏⵉⵏ ⵕⴱⴱⵉ
49 ⵀⴰⵏⵏ ⵏⴽⴽⵏⵉ ⵏⵏⵙⵏ ⵉⵙ ⴳⵉⴳⵓⵏ ⵍⵍⴰⵏ ⵉⵎⵙⵙⴽⵉⵔⴽⴽⵙⵏ
50 ⵀⴰⵏⵏ ⵉⴳⴰ ⵜⴰⵎⴳⵕⴰⵥⵜ (ⵜⴰⵎⴳⵔⴰⵥⵜ) ⵉ ⵉⵎⵏⴰⴱⴰⵍⵏ
51 ⵀⴰⵏⵏ ⵉⴳⴰ ⵉⵏⵣⴳⵉ ⵖ ⵓⵔ ⵜⵍⵍⵉ ⵜⵓⵔⴷⴰ
52 ⴰⵢⵡⴰ, ⵎⵎⵓⵢ ⵙ ⵢⵉⵙⵎ ⵏ ⵕⴱⴱⵉ ⵏⵏⴽ ⴰⵎⵇⵇⵔⴰⵏ

70
[ⵜⵉⵙⴽⵯⴼⴰⵍ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1  ⵀⴰⵏⵏ ⵏⵎⵎⵜⵔ ⵢⴰⵏ ⵉⵎⵎⵜⵔⵉ ⴰⴷ ⴷ ⵜⴳⴳⵓⵣ ⵜⵎⵎⴰⵔⴰ ⵓⵔ ⵉⵏⵜⵉⵍⵏ
2 ⴼ ⵉⵎⵏⴰⴱⴰⵍⵏ, ⵜⴰⵎⵎⴰⵔⴰ ⴰⵏⵏ ⵓⵔ ⵉⵍⵍⵉ ⵎⴰⴷ ⵉⵥⴹⴰⵕⵏ ⴰⴷ ⵜⵜ ⴼⵍⵍⴰⵙⵏ ⵉⵔⴰⵔ
3 ⵜⴰⵎⵎⴰⵔⴰ ⴰⵏⵏ ⵜⴳⴳⵓⵣ ⴷ ⵖ ⴷⴰⵔ ⵕⴱⴱⵉ ⵏ ⵉⴳⵏⵡⴰⵏ
4 ⴰⵔ ⴷⴰⵔⵙ ⴰⵇⵇⵍⴰⵢⵏ ⵉⵏⵉⵔⵏ ⴷ ⵉⵎⴰⵏⵏ: **ⵊⵉⴱⵔⵉⵍ** ⵖ ⵡⴰⵙⵙ ⵜⴳⴰ ⵜⵖⵣⵉ ⵏⵏⵙ ⵙⵎⵎⵓⵙ ⵉⴷ ⵎⵔⴰⵡ (ⵙⵎⵎⵓⵎⵔⴰⵡ ⵏⵖ ⴷ ⵙⵉⵏ ⵡⴰⴳⵏⴰⵔⵏ ⴷ ⵎⵔⴰⵡ) ⵏ ⵉⴳⵉⵎ ⵏ ⵓⵙⴳⴳⵯⴰⵙ
5 ⴰⵡⴰ, ⴰⵢⵡⴰ ⵥⵥⵉⴹⵕ, ⵙⵓⵍ ⴰⵥⵥⵉⴹⵕ ⵉⴼⵓⵍⴽⵉⵏ
6 ⵀⴰⵏⵏ ⵏⵜⵜⵏⵉ ⵖⴰⵍⵏ ⵜⴰⵎⵎⴰⵔⴰ ⵉⵙ ⵏⵏ ⵜⴰⴳⴳⵓⴳ?
7 ⵎⴰⵛⵛ ⵏⴽⴽⵏⵉ ⴰⵔ ⵜⵜ ⵏⵜⵜⵎⵏⴰⴷ ⵜⴰⵥ ⴷ
8 ⵖ ⵡⴰⵙⵙ ⵍⵍⵉ ⵖ ⵔⴰⴷ ⵉⴳ ⵉⴳⵏⵏⴰ ⵣⵓⵏ ⴷ ⴰⴼⵙⵙⴰⵢ ⵏ ⵓⵥⵕⴼ (ⵏⵇⵇⵔⵜ)
9 ⴳⵉⵏ ⵉⴷⵔⴰⵔⵏ ⵣⵓⵏ ⴷ ⵜⴰⴹⵓⴹⵜ
10 ⵖⵉⴽ ⵍⵍⵉ ⵔⴰⴷ ⵉⵙⴰⵇⵙⴰ ⵓⵎⴷⴷⴰⴽⴽⵍ  ⵖ ⵓⵎⴷⴷⴰⴽⴽⵍ ⵏⵏⵙ? 
11 ⵡⴰⵅⵅⴰ ⵜⵜⵓⵙⵙⴰⵏⵏ ⴳⵔⴰⵜⵙⵏ, ⵙⵓⵍ ⵉⴳ ⵜⴰⵢⵔⵉ ⴷⴰⵔ ⵓⴽⵏⵏⴰⴼ ⴰⴷ ⵉⵙⵏⴼⵍ ⵉⵅⴼ ⵏⵏⵙ ⵙ ⵡⴰⵔⵔⴰⵡ ⵏⵏⵙ, ⴼⴰⴷ ⴰⴷ ⵉⵏⵊⵎ ⵖ ⵜⵎⵎⴰⵔⴰ ⵏ ⵡⴰⴽⵓⴷ ⴰⵏⵏ
12 ⵙⵓⵍ ⴷ ⵜⵎⵖⴰⵔⵜ ⵏⵏⵙ ⴷ ⴳⵯⵎⴰⵙ
13 ⴷ ⵜⵡⵊⴰ ⵏⵏⵙ ⵍⵍⵉⵖ ⴷ ⵉⵏⴽⵔ
14 ⴷ ⴽⵔⴰ ⵉⵍⵍⴰⵏ ⵖ ⵉⴳⴳⵉ ⵏ ⵡⴰⴽⴰⵍ ⴰⴷ ⵀⵍⵍⵉ ⵉⵏⵊⵎ
15 ⴰⵡⴰ, ⵀⴰⵏⵏ ⵓⵀⵓ, ⵀⴰⵏⵏ ⵜⵇⵇⴰⵏ ⵜ ⵉⴷ ⵍⵄⴼⵉⵜ
16 ⵍⵍⵉ ⵔⴰⴷ ⵉⵙⵙⴽⵎⴹ ⵉⵍⵎ ⵏⵏⵙ
17 ⵜⴰⵢⵡⴰ ⴰⵔ ⵜⴰⵇⵇⵔⴰ ⵉ ⵡⴰⵍⵍⵉ ⵢⵓⵔⵔⵉⵏ ⵢⴰⴳⵯⵉ **ⵍⵉⵙⵍⴰⵎ**
18 ⵢⴰⵢⵡⴰ ⵉⵙⵎⵓⵏ ⴰⵢⴰⴷⴰ ⵉⴽⵎⵙ ⵜ
19 ⵀⴰⵏⵏ ⴰⴼⴳⴰⵏ ⵉⵜⵜⵓⵙⴽⴰⵔ ⵉⴳⴰ ⴰⵎⵏⵏⵅⵛⴼ
20 ⵉⵖ ⵜ ⵉⵙⵍⵉ ⵓⵥⵕⵓⴹ ⵉⵙⵙⵖⵉⵍⴼ
21 ⵉⵖ ⵜ ⵜⵙⵍⵉ ⵜⵓⵍⵍⵓⵖⵜ ⵉⴽⵎⵙ
22 ⵎⴰⴷ ⵓⵔ ⵉⴳⵉⵏ ⵉⵎⵥⵥⴰⵍⵍⴰⵏ
23 ⵡⵉⵍⵍⵉ ⴱⴷⴷⴰ ⵜⵜⵥⴰⵍⵍⴰⵏ
24 ⴷ ⵡⵉⵍⵍⵉ ⵎⵓ ⵜⵍⵍⴰ ⵜⴰⴽⵓⵜⵉ ⵉⵜⵜⵓⵙⵙⴰⵏⵏ ⵖ ⵡⴰⵢⴰⴷⴰ ⵏⵏⵙⵏ
25 ⵉ ⵉⵎⵎⵜⵔⵉ ⴷ ⵡⴰⵍⵍⵉ ⵓⵔ ⵉⵟⵟⴰⴼⵏ
26 ⴷ ⵡⵉⵍⵍⵉ ⵣⵣⵉⵖⵓⵥⵉⵏⵏⵉⵏ ⴰⵙⵙ ⵏ ⵓⴼⵔⴰ
27 ⴷ ⵡⵉⵍⵍⵉ ⴽⵚⵓⴹⵏⵉⵏ ⵜⴰⵎⵎⴰⵔⴰ ⵏ ⵕⴱⴱⵉ ⵏⵏⵙⵏ
28 ⴰⵛⴽⵓ ⵜⴰⵎⵎⴰⵔⴰ ⵏ ⵕⴱⴱⵉ ⵏⵏⵙⵏ ⵜⵜⵓⴽⵚⴰⴹ
29 ⴷ ⵡⵉⵍⵍⵉ ⵃⴹⴰⵏⵉⵏ ⵉⴽⴱⴰⵜⵏ ⵏⵏⵙⵏ
30 ⴱⵍⴰ ⴼ ⵜⵎⵖⴰⵔⵉⵏ ⵏⵏⵙⵏ, ⴷ ⵜⵜⵓⵢⵉⵡⵉⵏ (ⵜⵜⵓⵡⵢⵉⵡⵢⵉⵏ*?) ⵏⵏⵙⵏ, ⵀⴰⵏⵏ ⵡⵉⵏⵏ ⵓⵔ ⵜⵜⵓⵔⴳⴰⵎⵏ
31 ⵡⴰⵏⵏⴰ ⵉⵔⴰⵏ ⵓⴳⴳⴰⵔ ⵏ ⵖⵉⴽⴰⵏⵏ ⵀⴰⵏⵏ ⵉⴳⴰ ⵖ ⵉⵏⵥⴹⴰⵎⵏ
32 ⴷ ⵡⵉⵍⵍⵉ ⵃⴹⴰⵏⵉⵏ ⵜⵉⵖⵉⵍⴰⴼ ⵏⵏⵙⵏ ⴷ ⵜⵙⵓⵖⵓⵏⵜ ⵏⵏⵙⵏ
33 ⴷ ⵡⵉⵍⵍⵉ ⴰⴽⴽⴰⵏⵉⵏ ⵜⵓⴳⴰ ⵏⵏⵙⵏ
34 ⴷ ⵡⵉⵍⵍⵉ ⴼ ⵓⵔ ⴰⴷ ⵜⵣⵔⴰⵢ ⵜⵥⴰⵍⵍⵉⵜ ⵏⵏⵙⵏ
35 ⵡⵉⵏⵏ: ⴽⵔⴰ ⴳⴰⵏ ⵉⵙⵙⵎⵖⵓⵔ ⵜⵏ ⵕⴱⴱⵉ ⵖ ⵜⵓⵔⵜⵉⵜⵉⵏ
36 ⵎⴰⵅⵅ ⵎⴰⴷ ⵢⴰⵖⵏ ⵡⵉⵍⵍⵉ ⵏⴱⵍⵏⵉⵏ ⴰⵔ ⴷ ⵙⵔⴽ ⵜⵜⴰⴳⴳⵯⴰⵏ
37 ⴰⵢⵡⴰⵏ ⴳⵉⵏ ⵜⵉⵔⵓⴱⴱⴰ ⵖ ⵜⵙⴳⴰ ⵜⴰⴼⴰⵙⵉⵜ ⵏⵏⴽ ⴷ ⵜⵥⵍⵎⴰⴹⵜ?
38 ⴰⵡⴰ, ⵉⵙ ⵢⴰⵜⵜⵓⵏ ⴽⵔⴰ ⵉⴳⴰⵏ ⴰⴼⴳⴰⵏ ⴳⵉⵙⵏ ⴰⴷ ⵉⴽⵛⵎ ⵜⵓⵔⵜⵉⵜ ⵏ ⵜⵏⴰⴼⵓⵜ?
39 ⴰⵡⴰ, ⵀⴰⵏⵏ ⵓⵀⵓ, ⴰⵛⴽⵓ ⵏⵙⴽⵔ ⵜⵏ ⵖ ⵖⴰⵢⵍⵍⵉ ⵏⵏⵙⵏ?
40 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵕⴱⴱⵉ ⵏ ⵓⵖⵍⵍⴰⵢ ⴷ ⵓⵏⵜⴰⵍ, ⵣⵄⵎⴰ ⵡⴰⵍⵍⵉ ⵉⵙⴽⵔⵏ ⵉⴳⵏⵡⴰⵏ ⴷ ⵡⴰⴽⴰⵍ, ⴰ ⵏⴽⴽⵏⵉ ⴰⵔ ⵉⵥⴹⴰⵕ (ⵏⵥⵥⴹⴰⵕ*?)
41 ⴰⴷ ⵜⵏ ⵏⵙⵙⵏⴼⵍ ⵙ ⵎⴰⴷ ⵜⵏ ⵢⵓⴼⵏ, ⵀⴰⵏⵏ ⵓⵔ ⵉⵍⵍⵉ ⵎⴰⴷ ⵉⵏⵔⴰⵏ ⴼ ⵖⵉⴽⴰⵏⵏ
42 ⴰⵊⵊⵉ ⵜⵏ ⴰⴷ ⵔⵡⵡⵉⵏ ⵖⴰⵎⴰⵏ ⵓⵔ ⵏⵏ ⵜⴰⵎⵏ ⴷⵉⵖ ⵏⵎⴰⵇⵇⴰⵔⵏ ⴷ ⵡⴰⵙⵙ ⵏⵏⵙⵏ ⵍⵍⵉ ⵙⵔⵙⵏ ⵉⵜⵜⵇⵇⵍⵏ?
43 ⴰⵙⵙ ⵍⵍⵉ ⵖ ⵔⴰⴷ ⴷ ⵜⵜⴼⴼⴰⵖⵏ ⵖ ⵉⵙⵎⴹⴰⵍ ⵏⵏⵙⵏ ⵙ ⵜⴰⵣⵣⵍⴰ, ⵣⵓⵏ ⴷ ⵉⵖ ⵎⵄⴰⴱⴰⵔⵏ ⵙ ⵜⵙⴰⵍⵍⴰⴼⵜ ⵉⴱⴷⴷⵏ? ⵏⵖ ⴷ ⵖⵉⵍⵍⵉ ⵔⴰⵏ? 
44 ⴰⵢⵡⴰⵏ ⴰⴷⴷⵏ ⵉ ⴰⴷⵔⵏ (ⴰⴷⴷⵏ*?) ⵉ ⵡⴰⵍⵍⵏ ⴰⵔ ⵜⵏ ⵜⵙⵅⵏⵓⵏⵓⵙ ⵜⵏⵓⴳⵔⵜ, ⵡⴰⵏⵏ ⴰⴷ ⵉⴳⴰⵏ ⴰⵙⵙ ⵍⵍⵉ ⵙ ⵜⵜ ⵉⵏⵏ ⴽⴽⴰⵏ ⵉⵜⵜⵓⵏⵏⴰ ⴰⵙⵏ

71
[ⵏⵓⵃ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵀⴰⵏⵏ ⵏⴽⴽⵏⵉ ⵏⵓⵣⵏ ⵏⵏ **ⵏⵓⵃ** ⵙ ⵜⴰⵎⵜⵜⵉ ⵏⵏⵙ, ⴼ ⴰⴷ ⵉⵙⵙⵉⵡⴷ ⵜⴰⵎⵜⵜⵉ ⵏⵏⵙ ⵎⴰⵃⴷⴷ ⵓⵔ ⵜⴰ ⵜⵏ ⵉⴷ ⵜⵓⵛⴽⵉ ⵜⵎⵎⴰⵔⴰ ⵜⴰⵎⴰⴳⵥⴰⵥⵜ
2 ⵉⵏⵏⴰ **ⵏⵓⵃ**: ⵡⴰ ⵜⴰⵎⵜⵜⵉ ⵉⵏⵓ, ⵀⴰⵏⵏ ⴳⵉⵖ ⴷ ⵙⵔⵓⵏ (ⵙⵔⵡⵏ) ⴰⵎⵙⵙⵉⵡⴷ ⴰⵎⵙⵙⴼⵔⵓ
3 ⴰⵢⵡⴰ, ⵙⵙⵓⵎⴷⴰⵜ ⵉ ⵕⴱⴱⵉ, ⵜⵉⴽⵚⵓⴹⵎ ⵜ, ⵜⵙⴳⴷⵎ ⴰⵙ
4 ⴼⴰⴷ ⴰⴷ ⴰⵡⵏ ⵉⵙⵙⵓⵔⴼ ⵖ ⵉⴱⴽⴽⴰⴹⵏ ⵏⵏⵓⵏ, ⵉⵙⵙⴳⴳⵔⵓ ⴽⵯⵏ ⴰⵔ ⴰⵣⵎⵣ ⵍⵍⵉ ⵉⵜⵜⵓⵙⵙⴰⵏⵏ, ⵀⴰⵏⵏ ⴰⵣⵎⵣ ⵏ ⵕⴱⴱⵉ ⵉⵖ ⴷ ⵢⵓⵛⴽⴰ ⵓⵔ ⴰⴷ ⵙⵓⵍ ⵉⵜⵜⴳⵔⵓ ⵉⵖ ⵜⴳⴰⵎ ⵡⵉⴷ ⵙⵙⵏⵏⵉⵏ?
5 ⵉⵏⵏⴰ ⵕⴱⴱⵉ: ⵡⴰ ⵕⴱⴱⵉ ⵉⵏⵓ: ⵀⴰⵏⵏ ⵏⴽⴽⵉ ⵖⵔⵉⵖ ⵉ ⵜⵎⵜⵜⵉ ⵉⵏⵓ ⵖ ⵢⵉⴹ ⴷ ⵓⵣⴰⵍ
6 ⵎⴰⵛⵛ ⵜⵉⵖⵔⵉ ⵉⵏⵓ, ⵓⵔ ⴰⵙⵏ ⵜⵙⵙⵓⴳⵜ ⴱⵍⴰ ⵜⴰⵔⵡⵓⵍⴰ?
7 ⵀⴰⵏⵏ ⵏⴽⴽⵉ ⴰⴽⵓⴷ ⵏⵏⴰ ⴰⵙⵏ ⵓⴽⴰⵏ ⵖⵔⵉⵖ, ⴼ ⴰⴷ ⴰⵙⵏ ⵜⵙⵙⵓⵔⴼⵜ, ⵙ ⴰⵢⵡⴰⵏ ⴰⵔ ⵜⴳⴳⴰⵏ ⵉⴹⵓⴹⴰⵏ ⵖ ⵉⵎⵣⴳⴰⵏ ⵏⵏⵙⵏ, ⵃⴱⵓⵏ ⵉⵅⴼⴰⵡⵏ ⵏⵏⵙⵏ ⵙ ⵜⵎⵍⵙⵉⵜ ⵏⵏⵙⵏ, ⴰⵢⵡⴰⵏ ⵇⵇⴰⵔⵏ ⴼ ⵖⵉⴽⴰⵏⵏ ⵙⵏⵏⵓⵎⵖⵓⵔⵏ ⴱⴰⵀⵔⴰ?
8 ⵖⵉⴽⵍⵍⵉ ⵓⵍⵖ ⴰⵡⴰⵍ ⵉⵏⵓ ⴰⵢⵍⵍⵉⵖ ⴰⵙⵏ ⵖⵔⵉⵖ, ⴼⴰⴷ ⴰⴷ ⵙⵙⴼⵍⴷⵏ
9 ⵀⴰⵏⵏ ⵏⴽⴽⵏⵉ ⵙⵙⵓⴳⵉⵖ ⴰⵙⵏ ⴷ ⴰⵡⴰⵍ ⵉⵏⵓ ⴼ ⴰⴷ ⴰⵙ ⵙⵙⴼⵍⴷⵏ, ⵖⵉⴽⵍⵍⵉ ⵙⵔⵙⵏ ⵙⴰⵡⵍⵖ ⴰⵡⴰⵍ ⵉⴷⵔⴰⵏ ⴱⴰⵀⵔⴰ, ⴳⵔ ⵉⵢⵉ ⴷⵉⵙⵏ
10 ⵏⵏⵉⵖ ⴰⵙⵏ: ⴰⵢⵡⴰ, ⵜⵜⵔⴰⵜ, ⵉ ⵕⴱⴱⵉ ⵏⵏⵓⵏ, ⴰⴷ ⴰⵡⵏ ⵉⵙⵙⵓⵔⴼ, ⵀⴰⵏⵏ ⵏⵜⵜⴰ ⵉⴳⴰ ⴰⵎⵙⵙⴰⵔⵓⴼ
11 ⴰⵔ ⴰⵡⵏ ⴷ ⵉⵜⵜⴰⵣⴰⵏ ⴰⵏⵥⴰⵕ ⵉⴳⴳⵓⵜⵏ ⵖ ⵉⴳⵏⵏⴰ
12 ⴰⵔ ⴰⵡⵏ ⵢⴰⴽⴽⴰ ⴰⵢⴰⴷⴰ, ⴷ ⵜⴰⵔⵡⴰ, ⴰⵔ ⴰⵡⵏ ⵉⵙⴽⴰⵔ ⵜⵉⴱⵃⴰⵔⵉⵏ*, ⵖⵉⴽⵍⵍⵉ ⴰⵡⵏ ⵉⵙⵙⵏⴳⵉ ⵉⵙⴰⴼⴼⵏ
13 ⵎⴰⵅⵅ ⴰⵢⵍⵍⵉⵖ ⵓⵔ ⴰⴷ ⵜⵙⵙⵉⵎⵖⵓⵔⵎ ⵕⴱⴱⵉ?
14 ⵙⵓⵍ ⵉⵙⴽⵔ ⴽⵯⵏ ⵢⴰⴷ ⴽⵔⴰ ⵙ ⴽⵔⴰ: ⵣⵄⵎⴰ ⵣⵖ ⵜⴰⴹⴹⵉⵜ ⴰⵔ ⴰⴼⴳⴰⵏ
15 ⵎⴰⵅⵅ ⵉⵙ ⵓⵔ ⴰⴷ ⵜⵜⵎⵏⵉⴷⵎ, ⵎⴰⵏⵉⴽ ⵙ ⵉⵙⴽⵔ ⵙⴰ ⵉⴳⵏⵡⴰⵏ ⴳⴰⵏ ⵜⴰⴷⵓⵍⵉⵡⵉⵏ?
16 ⵢⴰⵢⵡⴰ ⵉⵙⴽⵔ ⴳⵉⵙⵏ ⴰⵢⵢⵓⵔ ⴰⵔ ⵉⵙⵎⵔⵖⴰ, ⵖⵉⴽⵍⵍⵉ ⵉⵙⴽⵔ ⵜⴰⴼⵓⴽⵜ ⴰⵔ ⵜⵙⵓⴼⵓ
17 ⵀⴰⵏⵏ ⵕⴱⴱⵉ ⴰⴷ ⴽⵯⵏ ⵉⵙⵙⵎⵖⵉⵏ ⵖ ⵡⴰⴽⴰⵍ ⵣⵓⵏ ⴷ ⵉⵎⵖⵉ
18 ⵖⵉⴽⵍⵍⵉ ⵔⴰⴷ ⴽⵯⵏ ⵙⵔⵙ ⵉⵔⴰⵔ, ⵢⴰⵢⵡⴰ ⵉⵙⵙⴼⵖ ⴽⵯⵏ ⵉⴷ ⴷⴰⵖ ⵢⴰⵏ ⵓⴼⵓⵖ ⵢⴰⴹⵏⵉⵏ ⵢⴰⴹⵏⵉⵏ?
19 ⵀⴰⵏⵏ ⵕⴱⴱⵉ ⵉⴼⵙⵔ ⴰⵡⵏ ⴰⴽⴰⵍ
20 ⴼⴰⴷ ⴰⴷ ⴳⵉⵙ ⵜⵜⵎⵓⵏⵎ ⴷ ⵉⵖⴰⵔⴰⵙⵏ ⵍⵍⵉ ⴳⴰⵏⵉⵏ ⵉⵣⵉⵍⴰⵍⵏ
21 ⵉⵏⵏⴰ **ⵏⵓⵃ**: ⵡⴰ ⵕⴱⴱⵉ ⵉⵏⵓ: ⵀⴰⵏⵏ ⵏⵜⵜⵏⵉ ⵎⵣⴰⵔⵉⵏ ⴷⵉⵜⵉ, ⴰⵢⵡⴰⵏ ⴹⴼⵓⵕⵏ ⵡⴰⵍⵍⵉ ⵎⵓ ⵓⵔ ⴰⴷ ⵉⵙⵙⵓⴳⵜ ⵡⴰⵢⴰⴷⴰ ⵏⵏⵙ ⴷ ⵜⴰⵔⵡⴰ ⵏⵏⵙ ⴰⴱⵍⴰ ⴰⴱⵏⵏⴰⵏ
22 ⵀⴰⵏⵏ ⵙⵙⴽⵓⵏⴷⵏ ⵜⴰⴽⵏⴷⴰⵡⵜ ⵎⵇⵇⵓⵔⵏ
23 ⵏⵏⴰⵏ: ⵀⴰⵏⵏ ⴰⴷ ⵓⵔ ⵜⴱⴹⵓⵎ ⴷ ⵉⴷ ⵕⴱⴱⵉ (ⵕⴱⴱⵉⵏ) ⵏⵏⵓⵏ, ⴷ ⴰⴷ ⵓⵔ ⵜⴼⵍⵎ **ⵡⵓⴷ** ⴷ **ⵙⵓⵡⵡⴰⵄ** ⴷ **ⵢⴰⵖⵓⵜ** ⴷ **ⵢⴰⵄⵓⵇ** ⴷ **ⵏⴰⵙⵔ**
24 ⵀⴰⵏⵏ ⵙⵓⴹⴹⵕⵏ ⵢⴰⴷ ⵙⵔⵙⵏ ⴱⴰⵀⵔⴰ, ⵖⵉⴽⵍⵍⵉ ⵓⵔ ⴰⴷ ⵙⵙⵉⴳⵓⵜⵏ ⵉ ⵉⵏⵥⴹⴰⵎⵏ ⴰ ⵖⴰⵔ ⵜⵉⵍⵍⴰⵙ
25 ⵀⴰⵏⵏ ⵉⴱⴽⴽⴰⴹⵏ ⵏⵏⵙⵏ ⴰ ⵖ ⴷⴷⵎⵏ, ⵙ ⴽⵛⵎⵏ ⵙ ⵍⵄⴼⵉⵜ ⴳⴳⴰⵎⵎⵉⵏ ⴽⵔⴰ ⵏ ⵜⵓⵔⴼⵉⵡⵉⵏ ⵉ ⵉⵅⴼⴰⵡⵏ ⵏⵏⵙⵏ ⴱⵍⴰ ⵕⴱⴱⵉ
26 ⵉⵏⵏⴰ **ⵏⵓⵃ** ⵡⴰ ⵕⴱⴱⵉ ⵉⵏⵓ: ⵀⴰⵏⵏ ⵔⵉⵖ ⴳⵉⴽ ⴰⴷ ⵓⵔ ⵜⴰⵊⵊⵜ ⵎⵇⵇⴰⵔ ⴷ ⵢⴰⵏ ⵖ ⵉⵎⵏⴰⴱⴰⵍⵏ, ⵖ ⵉⴳⴳⵉ ⵏ ⵡⴰⴽⴰⵍ
27 ⵀⴰⵏⵏ ⵉⵖ ⵜⵏ ⵜⵓⵊⵊⵉⵜ, ⵔⴰⴷ ⵓⴹⴹⵕⵏ ⵉⵙⵎⴳⴰⵏ ⵏⵏⴽ, ⵖⵉⴽⵍⵍⵉ ⵓⵔ ⵔⴰⴷ ⴰⵔⵓⵏ ⴱⵍⴰ ⴰⵏⴼⵔⵓⵖ ⴰⵎⵏⴰⴱⴰⵍ
28 ⵡⴰ ⵕⴱⴱⵉ ⵉⵏⵓ: ⵔⵉⵖ ⴰⴷ ⵉⵢⵉ ⵜⵙⵙⵓⵔⴼⵜ ⵏⴽⴽⵉ ⴷ ⵉⵎⴰⵔⴰⵡⵏ ⵉⵏⵓ, ⴷ ⴽⵔⴰ ⵉⴽⵛⵎⵏ ⵙ ⵜⴳⵎⵎⵉ ⵉⵏⵓ, ⵉⴳ ⴰⵏⴰⴼⵍⴰⵙ, ⵖⵉⴽⴰⵏⵏ ⴷ ⵉⵏⴰⴼⵍⴰⵙⵏ, ⴷ ⵜⵏⴰⴼⵍⴰⵙⵉⵏ, ⴷ ⴰⴷ ⵓⵔ ⵜⵙⵙⵓⴳⵜ ⵉ ⵉⵏⵥⴹⴰⵎⵏ ⴱⵍⴰ ⵜⴰⵔⴼⴰⴼⴰⵏⵜ

72
[ⴰⵎⴷⵓⵏ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵉⵜⵜⵓⵣⴰⵏ ⵉⵢⵉ ⴷ: ⵉⵙ ⵜⵙⵙⴼⵍⴷ ⵢⴰⵜ ⵜⵔⵉⴱⴱⵓⵜ ⵖ ⵓⵎⴷⵓⵏ, ⵏⵏⴰⵏ: ⵀⴰⵏⵏ ⵏⴽⴽⵏⵉ ⵏⵙⵙⴼⵍⴷ ⵉ **ⵍⵇⵯⵕⴰⵏ** ⵉⵙⵙⵓⵙⵎⵏ
2 ⴰⵔ ⵉⵎⵎⴰⵍ ⵎⴰⴷ ⵉⴼⵓⵍⴽⵉⵏ, ⵏⴰⵢⵡⴰ ⵏⴼⵍⵙ ⵙⵔⵙ, ⵀⴰⵏⵏ ⵓⵔ ⵙⴰⵔ ⵔⴰⴷ ⵏⵙⴽⵔ ⵉ ⵕⴱⴱⵉ ⵏⵖ ⴰⵎⴰⴷⵔⴰⵡ
3 ⵀⴰⵏⵏ ⵜⴰⵜⵜⵓⵢ ⵜⵓⵎⵎⵖⵔⵉ ⵏ ⵕⴱⴱⵉ ⵏⵏⵖ, ⵓⵔ ⴷⴰⵔⵙ ⵜⴰⵎⴷⴷⴰⴽⴽⵍⵜ ⵓⵍⴰ ⴰⵔⵔⴰⵡ
4 ⵀⴰⵏⵏ ⵉⵙ ⴽⴰ ⵜⵜⵉⵏⵉⵏ ⵉⵎⵚⵓⴹⵏ ⵏⵏⵖ ⴰⵣⴽⴽⵔ ⴼ ⵕⴱⴱⵉ
5 ⵀⴰⵏⵏ ⵏⴽⴽⵏⵉ ⵏⵖⴰⵍ ⵉⵙ ⵓⵔ ⵙⴰⵔ ⵔⴰⴷ ⵉⵏⵏⴰ ⵓⴼⴳⴰⵏ ⴷ ⵓⵎⴷⵓⵏ ⵜⵉⴽⵔⴽⴰⵙ ⴼ ⵕⴱⴱⵉ?
6 ⵀⴰⵏⵏ ⴽⴽⴰⵏ ⵜⵜ ⵉⵏⵏ ⵉⵔⴳⴰⵣⵏ ⵖ ⵓⴼⴳⴰⵏ ⴰⵔ ⵜⵍⵖⴰⵙⵏ ⵙ ⵉⵔⴳⴰⵣⵏ ⵖ ⵓⵎⴷⵓⵏ, ⵉⵎⵉⵍ ⵔⵏⵓⵏ ⴰⵙⵏ ⴰⵙⵅⵏⵓⵏⵙ
7 ⵀⴰⵏⵏ ⵏⵜⵜⵏⵉ ⵖⴰⵍⵏ ⵖⵉⴽⵍⵍⵉ ⵜⵖⴰⵍⵎ ⵉⵙ ⵓⵔ ⵔⴰⴷ ⴷ ⵙⴰⵔ ⵉⵙⵙⵓⴷⵔ ⵕⴱⴱⵉ ⵎⵇⵇⴰⵔ ⴷ ⵢⴰⵏ ⵉⵖ ⵉⵎⵎⵓⵜ?
8 ⵉⵏⵏⴰ ⵓⵎⴷⵓⵏ: ⵀⴰⵏⵏ ⵏⴽⴽⵏⵉ ⵏⵖⵍⵉ ⴰⵢⵍⵍⵉⵖ ⵏⴰⵥ ⵉⴳⵏⵏⴰ, ⵎⴰⵛⵛ ⵏⵓⴼⴰ ⵜ ⵉⵏⵏ ⵉⴽⵜⴰⵔ ⵙ ⵉⵎⵃⴹⴰⵏ ⴷⵓⵙⵏⵉⵏ ⴷ ⵉⵎⵔⵔⵓⵢⵏ
9 ⵀⴰⵏⵏ ⵏⴽⴽⵏⵉ ⵏⴽⴽⴰ ⵜⵜ ⵉⵏⵏ ⴰⵔ ⴳⵉⵙ ⵏⵜⵜⵙⴽⴽⵓⵢⵢⵓⵙ ⵖ ⵎⴰⵏ ⵏⵏ ⵢⴰⵥⵏ ⵉⵙⵙⴼⵍⴷ, ⵎⴰⵛⵛ ⵖⵉⵍⴰⴷ ⵡⴰⵏⵏⴰ ⵉⵙⵙⴼⵍⵉⴷⵏ ⴰⵔ ⵏⵏ ⵉⵜⵜⴰⴼⴰ ⴰⵎⵔⵔⵓⵢ ⵉⵎⴷⵉ ⴰⵙ
10 ⵀⴰⵏⵏ ⵏⴽⴽⵏⵉ ⵓⵔ ⵏⵙⵙⵉⵏ ⵉⵙ ⴷ ⵓⵥⵍⵓⴹ, ⴰ ⵔⴰⴷ ⵢⵓⵜ ⴽⵔⴰ ⵉⵍⵍⴰⵏ ⴼ ⵉⴳⴳⵉ ⵏ ⵡⴰⴽⴰⵍ? ⵏⵖ ⴷ ⵉⵙ ⵙⵔⵙⵏ ⵉⵔⴰ ⵕⴱⴱⵉ ⵏⵏⵙⵏ ⵎⴰⴷ ⵉⴼⵓⵍⴽⵉⵏ?
11 ⵀⴰⵏⵏ ⵏⴽⴽⵏⵉ ⵍⵍⴰⵏ ⴳⵉⴳⵏⵖ ⵡⵉⴷ ⵔⵡⴰⵏⵉⵏ, ⵖⵉⴽⵍⵍⵉ ⴳⵉⴳⵏⵖ ⵍⵍⴰⵏ ⵎⴰⴷ ⵜⵏ ⵓⵔ ⵉⴳⵉⵏ, ⴰⵛⴽⵓ ⵏⴳⴰ ⵜⵉⵔⵓⴱⴱⴰ ⴱⴹⴰⵏⵉⵏ
12 ⵀⴰⵏⵏ ⵏⴽⴽⵏⵉ ⵏⵙⵙⵏ ⵉⵙ ⵓⵔ ⵔⴰⴷ ⵙⴰⵔ ⵏⴽⴽ ⴼ ⵕⴱⴱⵉ ⵖ ⵉⴳⴳⵉ ⵏ ⵡⴰⴽⴰⵍ, ⵖⵉⴽⵍⵍⵉ ⵓⵔ ⵔⴰⴷ ⵜ ⵙⴰⵔ ⵏⵙⵙⵕⵎⵉ ⵉⵖ ⴰⵙ ⵏⵔⵡⵓⵍ
13 ⵀⴰⵏⵏ ⵏⴽⴽⵏⵉ ⵍⵍⵉⵖ ⵏⵙⵙⴼⵍⴷ ⵉ **ⵍⵇⵯⵕⴰⵏ** ⵏⴰⵢⵡⴰ ⵏⴼⵍⵙ ⵙⵔⵙ, ⴰⵛⴽⵓ ⵡⴰⵏⵏⴰ ⵉⴼⵍⵙⵏ ⵙ ⵕⴱⴱⵉ ⵏⵏⵙ, ⵀⴰⵏⵏ ⵓⵔ ⵙⴰⵔ ⵉⴽⵚⵓⴹ ⴰⵎⵏⵏⵓⵔⴼ, ⵓⵍⴰ ⴰⵙⵅⵏⵓⵏⵙ
14 ⵀⴰⵏⵏ ⵉⵍⵍⴰⵏ ⴳⵉⴳⵏⵖ ⵎⴰⴷ ⵉⴳⴰⵏ **ⵉⵎⵓⵙⵍⵎⵏ** ⵖⵉⴽⵍⵍⵉ ⴳⵉⴳⵏⵖ ⵉⵎⵍⴰ ⵎⴰⴷ ⵉⴳⴰⵏ ⵉⵏⵥⴹⴰⵎⵏ, ⵖⵡⵉⵍⵍⵉ ⴳⴰⵏⵉⵏ **ⵉⵎⵓⵙⵍⵎⵏ** ⵀⴰⵏⵏ ⴳⵯⵔⴰⵏ (ⴳⵔⴰⵏ) ⴰⴼⵓⵍⴽⵉ
15 ⴰⵎⵎⴰ ⵖⵡⵉⵍⵍⵉ ⴳⴰⵏⵉⵏ ⵉⵏⵥⴹⴰⵎⵏ, ⵀⴰⵏⵏ ⴳⴰⵏ ⵉⴽⵛⵛⵓⴹⵏ ⵏ ⵓⵔⵡⴰⵙⵙ
16 ⵀⴰⵏⵏ ⵎⵜⴰⴷ ⵉⵙ ⵓⵎⵥⵏ ⴰⵖⴰⵔⴰⵙ ⵏ ⵕⴱⴱⵉ, ⴰ ⵙⴰⵔ ⵜⵏ ⵏⵙⵙⵡⴰ ⵙ ⵡⴰⵎⴰⵏ ⴳⴳⵓⵜⵏⵉⵏ
17 ⴼⴰⴷ ⴰⴷ ⵜⵏ ⵙⵔⵙⵏ ⵏⴰⵔⵎ, ⵀⴰⵏⵏ ⵡⴰⵏⵏⴰ ⵢⵓⴳⵉⵏ ⴰⵡⴰⵍ ⵏ ⵕⴱⴱⵉ ⵏⵏⵙ, ⵔⴰⴷ ⵜ ⵏⵙⵉⴽⵉ ⴼ ⵜⵎⵎⴰⵔⴰ ⵉⴳⴳⵓⵜⵏ
18 ⵀⴰⵏⵏ ⵜⵉⵎⵣⴳⵉⴷⵉⵡⵉⵏ ⴳⴰⵏⵜ ⵜⵉⵏⵏ ⵕⴱⴱⵉ, ⵀⴰⵏⵏ ⴰⴷ ⴳⵉⵙⵏⵜ ⵓⵔ ⵜⴰⵇⵇⵔⴰⵎ ⵉ ⴱⵍⴰ ⵉ ⵕⴱⴱⵉ
19 ⵀⴰⵏⵏ ⵍⵍⵉⵖ ⵉⴱⵉⴷⴷ ⵉⵙⵎⴳ ⵏ ⵕⴱⴱⵉ, ⵢⴰⵢⵡⴰ ⴰⵔ ⴰⵙ ⵢⴰⵇⵇⵔⴰ, ⴰⵍⴰⵢⵏ (ⵄⵍⴰⵢⵏ) ⴰⴷ ⴼⵍⵍⴰⵙ ⴳⵓⴷⵉⵏ ⵉⵎⴷⵓⵏⵏ
20 ⵉⵏⵉ: ⵀⴰⵏⵏ ⴰ ⵎⵓ ⴰⴽ ⴰⵇⵇⵔⴰⵖ ⴷ ⵕⴱⴱⵉ ⵉⵏⵓ, ⵀⴰⵏⵏ ⵓⵔ ⴰⵙ ⵙⴽⵉⵔⵖ ⴰⵎⴰⴷⵔⴰⵡ ⵖ ⵎⵇⵇⴰⵔ ⴷ ⵢⴰⵏ
21  ⵉⵏⵉ: ⵀⴰⵏⵏ ⵏⴽⴽⵉ ⵓⵔ ⴰⵡⵏ ⵙⵙⵓⴳⵉⵔⵖ ⴰⵎⵢⴰ ⵖ ⵜⴰⵡⴰⵖⵉⵜ ⵓⵍⴰ ⵜⴰⵏⴰⴼⵓⵜ
22 ⵉⵏⵉ: ⵀⴰⵏⵏ ⵓⵔ ⵙⴰⵔ ⵔⴰⴷ ⵉⵢⵉ ⵉⴽⴽⵙ ⵖ ⵓⴼⵓⵙ ⵏ ⵕⴱⴱⵉ ⵎⵇⵇⴰⵔ ⴷ ⵢⴰⵏ, ⵓⵍⴰ ⵔⴰⴷ ⵙⴰⵔ ⴰⴼⵖ ⵎⴰⵏⵉ ⵙ ⴰⴷ ⵜⵜⴰⵏⴼⵖ ⴱⵍⴰ ⵙ ⴷⴰⵔⵙ
23 ⴱⵍⴰ ⴰⵙⵙⵍⴽⵎ ⵣⵖ ⴷⴰⵔ ⵕⴱⴱⵉ ⴷ ⵜⴱⵔⴰⵜⵉⵏ ⵏⵏⵙ, ⵀⴰⵏⵏ ⵡⴰⵏⵏⴰ ⵉⵎⵣⴰⵔⴰⵢⵏ ⴷ ⵕⴱⴱⵉ ⴷ ⵓⵎⴰⵣⴰⵏ ⵏⵏⵙ, ⵀⴰⵏⵏ ⵜⵇⵇⴰⵏ ⵜ ⵉⴷ ⵍⴰⴼⵉⵢⵜ (ⵍⵄⴼⵉⵜ) ⵏ ⵓⵔⵡⴰⵙⵙ ⵔⴰⴷ ⴱⴷⴷⴰ ⴳⵉⵙ ⵣⴷⵖⵏ
24 ⴰⵔⴷ ⵉⵖ ⵥⵕⴰⵏ ⵖⴰⵢⵍⵍⵉ ⵙ ⴰⴷ ⵜⵏ ⵏⵙⵙⵉⵡⵉⴷ, ⴰⴽⵓⴷ ⴰⵏⵏ ⵔⴰⴷ ⵙⵙⵏⵏ, ⵎⴰⵏ ⵡⴰⵏⵏⴰ ⵎⵓ ⵜⴳⴰ ⵜⴰⵏⵏⵉⵍⵜ ⵏⵏⵙ ⴰⵊⵄⵏⵉⴹ, ⴷ ⵎⴰ ⵎⵓ ⵉⴷⵔⵓⵙ ⵓⴳⴷⵓⴷ ⵏⵏⵙ?
25 ⵉⵏⵉ: ⵀⴰⵏⵏ ⵓⵔ ⵙⵙⵉⵏⵖ ⵉⵙ ⴷ ⵢⴰⵥ ⵖⴰⵢⵍⵍⵉ ⵙ ⴰⴽⵯⵏ (ⴰⴽⵏ) ⵏⵙⵙⵉⵡⵉⴷ? ⵏⵖ ⴷ ⵉⵙ ⵔⴰⴷ ⴰⵡⵏ ⵜ ⵉⵏⵏ ⵉⵙⵙⴰⴳⴳⵓⴳ ⵕⴱⴱⵉ ⵉⵏⵓ?
26 ⵕⴱⴱⵉ ⴰⴷ ⵉⴳⴰⵏ ⴰⵎⴰⵙⵙⴰⵏ ⵏ ⵓⵏⵜⴰⵍ, ⵀⴰⵏⵏ ⵓⵔ ⴰⴷ ⵉⵎⵎⴰⵍ ⴰⵏⵜⴰⵍ ⵏⵏⵙ ⵉ ⵎⵇⵇⴰⵔ ⴷ ⵢⴰⵏ
27 ⴱⵍⴰ ⵡⴰⵏⵏⴰ ⴼ ⵉⴳⴰ ⴰⴷⴳⵉ ⵖ ⵉⵎⴰⵣⴰⵏⵏ, ⵖⵡⴰⵏⵏ ⴰⵔ ⴷⵉⵙ ⵢⵉⵙⵎⵓⵏ (ⵉⵙⵎⵓⵏⴰ) ⵕⴱⴱⵉ ⵎⴰ ⵜⵜ ⵉⵃⴹⴹⵓⵏ ⵖ ⴽⵔⴰⵢⴳⴰⵜ ⵜⴰⵙⴳⴰ ⴰⵔⴷ ⵉⵙⵙⵍⴽⵎ ⵜⴰⴱⵔⴰⵜ ⵏ ⵕⴱⴱⵉ
28 ⴼⴰⴷ ⴰⴷ ⵙⵙⵍⴽⵎⵏ ⵜⵉⴱⵔⴰⵜⵉⵏ ⵏ ⵕⴱⴱⵉ ⵏⵏⵙⵏ, ⵀⴰⵏⵏ ⵉⵙⵙⵏ ⵖⵉⴽⴰⵏⵏ ⴳⵉⵙⵏ, ⴰⵛⴽⵓ ⵉⵙⵙⵓⵜⵍ ⴷ ⵉ ⴽⵔⴰ ⴷⴰⵔⵙⵏ ⵉⵍⵍⴰⵏ, ⵖⵉⴽⵍⵍⵉ ⵉⵙⵙⵏ ⴽⵔⴰ ⵉⵍⵍⴰⵏ, ⵢⴰⵏ ⵙ ⵢⴰⵏ

73
[ⴰⵎⵙⵎⵓⵜⵜⵍ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵡⴰ ⴰⵎⵙⵎⵓⵜⵜⵍ, ⵣⴰⵎⴰ (ⵣⵄⵎⴰ) ⵖⵡⴰⵍⵍⵉ ⵉⴷⵍⵏ ⵙ ⵜⵎⵍⵙⵉⵜ ⵏⵏⵙ, ⴰⴷ ⵜ ⵉⴳⴰⵏ ⴷ ⵓⵎⴰⵣⴰⵏ ⵏ ⵕⴱⴱⵉ
2 ⴰⵢⵡⴰ ⵏⵉⴽⵔ ⴰⵔ ⵉⵜⵜⵥⴰⵍⵍⴰ ⵖ ⵢⵉⴹ ⴽⵔⴰ ⵉⴳⴰ ⴱⵍⴰ ⵉⵎⵉⴽⴽ ⴳⵉⵙ
3 ⵣⵓⵏ ⴷ ⴰⵣⴳⵏ ⵏ ⵢⵉⴹ, ⵏⵖ ⴳⵉⵙ ⵜⴽⴽⵉⵙⵜ ⵉⵎⵉⴽⴽ?
4 ⵏⵖ ⴰⵙ ⵜⵔⵏⵓⵜ? ⵜⴰⵢⵡⴰⵜ ⵜⵙⵙⵓⵙⵔⵜ **ⵍⵇⵯⵕⴰⵏ** ⴰⴷ ⵢⵉⵎⵉⵏ
5 ⵀⴰⵏⵏ ⵔⴰⴷ ⵏⵏ ⴼⵍⵍⴰⴽ ⵏⵣⵣⵓⴳⵣ ⴰⵡⴰⵍ ⵉⵥⵥⴰⵢⵏ, ⴰⴷ ⵜ ⵉⴳⴰⵏ ⴷ **ⵍⵇⵯⵕⴰⵏ**
6 ⴰⵡⴰ, ⵀⴰⵏⵏ ⵜⴰⵏⴽⵔⴰ ⵖ ⵢⵉⴹ ⵙ ⵜⵥⴰⵍⵍⵉⵜ ⵏⵜⵜⴰⵜ ⴰⴷ ⵉⵙⵙⵉⵍⴳⵯⵉⵖⵏ ⵓⵍ, ⴷ ⴰⵔ ⵜⵙⴼⴰⵍⴽⴰⵢ ⵜⵉⵖⵔⵉ
7 ⵀⴰⵏⵏ ⴰⵣⴰⵍ ⵉⵍⵍⴰ ⴰⴽ ⴳⵉⵙ ⵓⵣⵎⵣ ⵉⵖⵣⵣⵉⴼⵏ ⵉ ⵜⵖⴰⵡⵙⵉⵡⵉⵏ
8 ⴰⵉⵡⴰ, ⴱⴷⵔ ⵉⵙⵎ ⵏ ⵕⴱⴱⵉ ⵏⵏⴽ, ⵜⴻⵜⵜⵓⵜ ⵎⴰⴷ ⵜ ⵓⵔ ⵉⴳⵉⵏ
9 ⵏⵜⵜⴰ ⴰⴷ ⵉⴳⴰⵏ ⵕⴱⴱⵉ ⵏ ⵓⵖⵍⵍⴰⵢ ⵓⵍⴰ ⴰⵏⵜⴰⵍ, ⵓⵔ ⵉⵍⵍⵉ ⴽⵔⴰ ⵏ ⵕⴱⴱⵉ ⴱⵍⴰ ⵏⵜⵜⴰ, ⴰⵢⵡⴰ ⴳ ⵜⴰⵡⵔⵉⵜ ⵏⵏⴽ ⵖ ⵓⴼⵓⵙ ⵏ ⵕⴱⴱⵉ
10 ⴰⵢⵡⴰ, ⵥⵥⵉⴹⵕ ⴼ ⵎⴰⴷ ⵜⵜⵉⵏⵉⵏ, ⵜⴱⴹⵓⵜ ⴷⵉⵙⵏ, ⵜⵉⵟⵟⵉⵜ ⵉⴼⵓⵍⴽⵉⵏ
11 ⴰⵡⴰ, ⴰⵊⵊ ⵉⵢⵉ ⵙⵔⵙⵏ ⴰⴷ ⵜⵏ ⵎⵔⵔⵜⵖ, ⵣⵄⵎⴰ ⵉⵎⵙⵙⴽⵉⵔⴽⴽⵙⵏ ⵖⵡⵉⵍⵍⵉ ⴼⵊⵊⵉⵊⵏⵉⵏ, ⵀⴰⵏⵏ ⵥⴹⴰⵕⵖ ⴰⵙⵏ, ⵜⵙⴰⵍⵓⵜ ⴰⵙⵏ ⵉⵎⵉⴽⴽ
12 ⵀⴰⵏⵏ ⵍⵍⴰⵏ ⴷⴰⵔⵏⵖ ⵉⵙⴽⵔⴰⴼⵏ ⴷ ⵍⴰⴼⵉⵢⵜ (ⵍⵄⴼⵉⵜ), ⵎⴰ ⵙ ⴰⴷ ⵜⵏ ⵏⵜⵜⵎⵔⵔⴰⵜ
13 ⵖⵉⴽⴰⵏⵏ ⴷ ⵓⵎⵜⵛⵓ ⵏ ⵉⴽⵉⴹ, ⴷ ⵜⵎⵎⴰⵔⴰ ⵜⴰⵎⴰⴽⵣⴰⵥⵜ
14 ⵖ ⵡⴰⵙⵙ ⵍⵍⵉ ⵖ ⴰⴷ ⵉⵜⵜⵔⴳⵉⴳⵉ ⵡⴰⴽⴰⵍ ⴷ ⵉⴷⵔⴰⵔⵏ, ⵖⵉⴽⵍⵍⵉ ⴳⴰⵏ ⵉⴷⵔⴰⵔⵏ ⴰⵎⵍⴰⵍ ⵉⵏⴳⵉⵏ
15 ⵀⴰⵏⵏ ⵏⴽⴽⵏⵉ, ⵏⵓⵣⵏ ⴰⵡⵏ ⵏⵏ ⴰⵎⴰⵣⴰⵏ, ⵉⴳⴰ ⴼⵍⵍⴰⵡⵏ ⵉⵏⵉⴳⵉ ⵣⵓⵏ ⴷ ⵖⵉⴽⵍⵍⵉ ⵏⵓⵣⵏ ⵉ **ⴼⵉⵔⵄⴰⵡⵏ** ⴰⵎⴰⵣⴰⵏ
16 ⵎⴰⵛⵛ ⵉⵎⵎⵣⵔⵉ **ⴼⵉⵔⵄⴰⵡⵏ** ⴷ ⵓⵎⴰⵣⴰⵏ, ⵏⴰⵢⵡⴰ ⵏⴰⵎⵥ ⵜ ⵢⴰⵏ ⵡⴰⵎⵎⴰⵥ ⵉⴷⵓⵙⵏ
17 ⵎⴰⵏⵉⴽ ⵙ ⵔⴰⴷ ⵜⵏⵊⵎⵎ? ⵉⵖ ⵜⵏⴱⵍⵎ ⵖ ⵢⴰⵏ ⵡⴰⵙⵙ ⴰⵔ ⵜⵙⴽⴰⵔ ⵜⵓⵡⴷⴰ ⵏⵏⵙ ⵖ ⵜⴰⵣⵣⴰⵏⵉⵏ ⵉⵡⵙⵙⴰⵔⵏ?
18 ⵎⵇⵇⴰⵔ ⴷ ⵉⴳⵏⵏⴰ ⵉⵙⵜⵖ ⵙ ⵜⵓⵡⴷⴰ ⵏ ⵡⴰⵙⵙ ⴰⵏⵏ? ⵀⴰⵏⵏ ⵖⴰⵢⵍⵍⵉ ⵙ ⴰⵡⵏ ⵢⵢⵓⵙⵢ (ⵢⵓⵙⵢ*) ⵕⴱⴱⵉ ⵉⵜⵜⵓⵙⴽⴰⵔ?
19 ⵀⴰⵏⵏ ⵅⵜⵉⴷ ⴳⴰⵏⵜ ⴰⵙⵙⴽⵜⵉ, ⵡⴰⵏⵏⴰ ⵉⵔⴰⵏ ⴰⴷ ⵉⵎⵓⵏ ⴷ ⵓⵖⴰⵔⴰⵙ ⵏⵏⵙ ⵙ ⴷⴰⵔ ⵕⴱⴱⵉ ⵏⵏⵙ
20 ⵀⴰⵏⵏ ⵕⴱⴱⵉ ⵏⵏⴽ ⵉⵙⵙⵏ ⴽⵢⵢⵉ (ⴽⵉⵢⵢⵉ) ⵉⵙ ⴰⴷ ⵜⵜⵉⵡⵣⵜ  ⵙ ⵜⵥⴰⵍⵍⵉⵜ, ⵖ ⵙⵏⴰⵜ ⵜⵉⴽⴽⴰⵍ ⵛⵃⴰⵏⵉⵏ ⵏ ⴽⵕⴰⴹ ⵖ ⵢⵉⴹ ⴷ ⵓⵣⴳⵏ ⵏⵏⵙ, ⴷ ⵡⵉⵙⵙ ⴽⵕⴰⴹ ⵏⵏⵙ, ⴽⵢⵢⵉ (ⴽⵉⵢⵢⵉ) ⴷ ⵢⴰⵜ ⵜⵔⵉⴱⴱⵓⵜ ⵜⵍⵍⴰ ⴷⵉⴽ, ⵀⴰⵏⵏ ⵕⴱⴱⵉ ⴰⴷ ⵉⵙⵎⵙⴰⵙⴰⵏ ⵉⴹ (ⵖⵉⵢⵉⴹ) ⴷ ⵡⴰⵙⵙ, ⵉⵙⵙⵏ ⵉⵙ ⵓⵔ ⴰⴷ ⵜ ⵙⴰⵔ ⵜⵙⵙⵉⴹⵏⵎ, ⵖⵉⴽⴰⵏⵏ ⴰ ⴼ ⴰⵡⵏ ⵉⵙⵙⵓⵔⴼ, ⴰⵢⵡⴰ ⵖⵔⴰⵜ ⵉⵎⵉⴽⴽ ⵖ **ⵍⵇⵯⵕⴰⵏ** ⴰⵛⴽⵓ ⵉⵙⵙⵏ ⵉⵙ ⵔⴰⴷ ⴳⵉⴳⵓⵏ ⵉⵍⵉⵏ ⵉⵎⵓⴹⴰⵏ, ⴷ ⵡⵉⵢⵢⴰⴹ ⵍⵍⵉ ⵜⵜⵎⵓⴷⴷⵓⵏⵉⵏ ⵙ ⵜⵎⵉⵣⴰⵔ, ⴰⵔ ⵙⵉⴳⴳⵉⵍⵏ ⵜⵓⵍⵍⵓⵖⵜ ⵏ ⵕⴱⴱⵉ, ⴷ ⵡⵉⵢⵢⴰⴹ ⴰⵔ ⵜⵜⵎⵎⵏⵖⴰⵏ ⴼ ⵓⵖⴰⵔⴰⵙ ⵏ ⵕⴱⴱⵉ, ⴰⵡⴰ ⵖⵔⴰⵜ ⴰ ⵖⴰⵔ ⵉⵎⵉⴽⴽ ⴳⵉⵙ, ⴰⵢⵡⴰ ⴰⵔⴰ ⵜⵜⵥⵍⵍⴰⵢⴰⵜ, ⴰⵔ ⵜⴰⴽⴽⴰⵎ ⵜⴰⴽⵓⵜⵉ, ⵜⵕⴹⵍⵎ ⵉ ⵕⴱⴱⵉ ⴰⵕⵟⵟⴰⵍ ⵉⴼⵓⵍⴽⵉⵏ, ⵀⴰⵏⵏ ⴽⵔⴰ ⵜⵣⵡⴰⵔⵎ ⵉ ⵉⵅⴼⴰⵡⵏ ⵏⵏⵓⵏ ⵖ ⵓⴼⵓⵍⴽⵉ ⵔⴰⴷ ⵜ ⵉⵏⵏ ⵜⴰⴼⵉⵎ ⵖ ⴷⴰⵔ ⵕⴱⴱⵉ, ⵉⴳⴰ ⴰⵙⴰⵔⵓⴼ, ⵀⴰⵏⵏ ⵕⴱⴱⵉ ⵉⴳⴰ ⴰⵎⵙⵙⴰⵔⵓⴼ ⴰⵎⵙⵎⵓⵍⵍⵓ

74
[ⴰⵎⴷⵍⴰⵡ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵡⴰ ⴰ ⴰⵎⴷⵍⴰⵡ, ⵣⵄⵎⴰ ⵖⵡⴰⵍⵍⵉ ⵉⴷⵍⵏ ⵙ ⵜⵎⵍⵙⵉⵜ, ⴰⵢⵍⵍⵉⵖ ⴷ ⴼⵍⵍⴰⵙ ⵜⴳⴳⵓⵣ ⵜⴱⵔⴰⵜ ⵏ ⵕⴱⴱⵉ, ⴰⴷ ⵜ ⵉⴳⴰⵏ ⴷ ⵓⵎⴰⵣⴰⵏ ⵏ ⵕⴱⴱⵉ: **ⵎⵓⵃⴰⵎⵎⴰⴷ** {ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ}
2 ⵉⵏⵏⴰ ⴰⵙ: ⴰⵢⵡⴰ ⵏⵉⴽⵔ ⵙⵙⵉⵡⴷ ⴰⵢⵜ **ⵎⴰⴽⴽⴰ**
3 ⵜⵙⵙⵉⵎⵖⵓⵔⵜ ⵕⴱⴱⵉ ⵏⵏⴽ ⴼ ⵖⴰⵢⵍⵍⵉ ⵖ ⴰⵙ ⵙⴽⵔⵏ ⴰⵎⴰⴷⵔⴰⵡ
4 ⵜⵙⵖⵓⵙⵜ ⵓⵍ ⵏⵏⴽ, ⴷ ⵜⵉⵎⵍⵙⵉⵜ ⵏⵏⴽ, ⴷ ⴳⵔⴰⴽ ⴷ ⵕⴱⴱⵉ ⵏⵏⴽ
5 ⵜⵣⵓⴳⵜ ⴼ ⵉⴷ ⵕⴱⴱⵉ (ⵕⴱⴱⵉⵏ) ⵏⵏⵙⵏ
6 ⵀⴰⵏⵏ ⴰⴷ ⵓⵔ ⵜⴰⴽⴽⴰⵜ, ⴽⵔⴰ ⵏ ⵜⵉⴽⴽⵉ ⴼ ⴰⴷ ⵜⴰⵎⵥⵜ ⵓⴳⴳⴰⵔ
7 ⴰⵢⵡⴰ, ⵥⵉⴹⵕ ⵉ ⵕⴱⴱⵉ ⵏⵏⴽ, ⴼ ⵖⴰⵢⵍⵍⵉ ⵏⵏ ⴼⵍⵍⴰⴽ ⵉⴳⴳⵓⵣⵏ
8 ⵀⴰⵏⵏ ⵉⵖ ⵉⵜⵜⵓⵚⵡⴰⴹ ⵖ ⵉⵙⴽ ⵓⵚⵡⴰⴹ ⵡⵉⵙⵙ ⵙⵉⵏ
9 ⵀⴰⵏⵏ ⴰⴽⵓⴷ ⴰⵏⵏ ⴰⴷ ⵉⴳⴰⵏ ⴰⵙⵙ ⴰⵎⴰⴽⵕⴰⵥ (ⴰⵎⴰⴽⵔⴰⵥ)
10 ⴼ ⵉⵎⵏⴰⴱⴰⵍⵏ ⵓⵔ ⴳⵉⵙ ⵜⴰⴼⵙⴰⵙⴰⵢⵜ
11 ⴰⵡⴰ, ⴰⵊⵊ ⵉⵢⵉ, ⵙ ⵖⵡⴰⵍⵍⵉ ⵙⴽⵔⵖ ⵉⴳⴰ ⵅⵉⵟⵟ, ⴰⴷ ⵜ ⵎⵔⵔⵜⵖ, ⵓⵔ ⵉⵟⵟⴰⴼ ⵜⴰⵏⵏⵉⵍⵜ
12 ⵙⵓⵍ ⴰⵢⵡⴰⵖ ⴼⴽⵉⵖ ⴰⵙ ⴰⵢⴷⴰ ⵉⴳⴳⵓⵜⵏ
13 ⴷ ⵜⴰⵔⵡⴰ ⴳⴰⵏⵉⵏ ⵉⵏⴰⴳⴰⵏ
14 ⵙⵓⵍ ⵙⵙⵉⴳⵓⵜⵖ ⴰⵙ ⴱⴰⵀⵔⴰ ⵖ ⵡⴰⵢⴰⴷⴰ, ⴷ ⵜⵓⴷⵔⵜ, ⴷ ⵜⴰⵔⵡⴰ
15 ⵙⵓⵍ ⵉⵔⴰ ⴰⴷ ⴰⵙ ⵙⵙⵓⴽⵜⵖ?
16 ⴰⵡⴰ, ⵀⴰⵏⵏ ⵓⵀⵓ, ⴰⵛⴽⵓ ⵏⵜⵜⴰ ⵢⵓⴳⵉ ⴰⵢⵍⴰⵏ ⵏⵏⵖ*
17 ⵉⵏⵏⴰ ⵕⴱⴱⵉ: ⵀⴰⵏⵏ ⵔⴰⴷ ⵜ ⵙⵅⵏⵓⵏⵙⵖ ⵙ ⵜⵎⵎⴰⵔⴰ, ⴰⴷ ⴱⴷⴷⴰ ⴳⵉⵙ ⵉⵣⴷⵖ
18 ⵀⴰⵏⵏ ⵉⵙⵡⵉⵏⴳⵎ ⵖ **ⵍⵇⵯⵕⴰⵏ** ⵙⵓⵍ ⵉⴷⴷⵙ
19 ⴰⴷ ⵜ ⵉⵔⴳⵎ ⵕⴱⴱⵉ ⵎⴰⵏⵉⴽ ⵙ ⵉⴷⴷⵙ?
20 ⵖⵉⴽⵍⵍⵉ ⵉⵜⵜⵓⵔⴳⴰⵎ ⴷⴰⵖ ⵖ ⴷⴰⵔ ⵕⴱⴱⵉ ⵎⴰⵏⵉⴽ ⵙ ⵉⴷⴷⵙ?
21 ⵢⴰⵢⵡⴰ ⵉⵎⵏⴰⴷ ⵖ ⵓⴷⵎⴰⵡⵏ ⵏ ⴰⵢⵜ ⴷⴰⵔⵙ
22 ⵖⵉⴽⵍⵍⵉ ⵉⴽⵔⵙ ⵓⴷⵎ ⵏⵏⵙ: ⵢⴰⵢⵡⴰ ⵉⵙⴽⵎⵎⵛ ⵉⴳⵏⵣⵉ ⵏⵏⵙ
23 ⵢⴰⵢⵡⴰ ⵢⴰⵏⴼ ⵉ ⵓⵖⴰⵔⴰⵙ ⵏ ⵕⴱⴱⵉ ⵉⵙⵏⵏⵓⵎⵖⵔ
24 ⵉⵏⵏⴰ ⵕⴱⴱⵉ: ⵓⵔ ⵉⴳⵉ **ⵍⵇⵯⵕⴰⵏ** ⴰⴷ ⴰ ⵖⴰⵔ ⵉⵃⵔⴳⵉ ⵉⵜⵜⵓⵏⵏⴰⵏ
25 ⴷ ⵓⵔ ⵉⴳⵉ ⴱⵍⴰ ⴰⵡⴰⵍ ⵏ ⵓⴼⴳⴰⵏ
26 ⵉⵏⵏⴰ ⵕⴱⴱⵉ: ⵀⴰⵏⵏ ⵖⵡⴰⴷ ⵔⴰⴷ ⵜ ⵎⴹⵍⵖ ⵖ ⵜⵎⵥⵍⴰ
27 ⵀⵉⵢⵢ (ⵀⵉⵢⵢⴰ) ⵎⵜⴰⴷ ⵉⵙ ⵜⵙⵙⵏⵜ ⵜⴰⵎⵥⵍⴰ ⴰⵏⵏ!? ⵀⴰⵏⵏ ⵜⵓⴳⵔ ⴽⵔⴰ ⵉⵔⵖⴰⵏ
28 ⵡⴰⵏⵏⴰ ⵖ ⵜⵔⵖⴰ ⴰⵔ ⵜ ⵜⵊⴷⴷⵔ, ⵓⵔ ⴰⴷ ⴳⵉⵙ ⵜⴼⴼⴰⵍ ⴰⵎⵢⴰ
29 ⴰⵔ ⵜⵣⵍⴰⴼ ⵉⵍⵎ
30 ⵜⴰⵎⵥⵍⴰ ⴰⵏⵏ ⴹⵓⴼⵏ ⵜⵜ ⵜⵥⴰ ⴷ ⵎⵔⴰⵡ ⵏ ⵡⴰⵏⴹⴰⴼ
31 ⵀⴰⵏⵏ ⵓⵔ ⵏⵙⴽⵉⵔ ⵖ ⵉⵎⵃⴹⴰⵏ ⵏ ⵍⴰⴼⵉⵢⵜ (ⵍⵄⴼⵉⵜ) ⴱⵍⴰ ⵖ ⵉⵏⵉⵔⵏ, ⴷ ⵓⵔ ⵏⵙⴽⵉⵔ ⵓⵏⵛⴽ ⴰⵏⵏ  ⴳⵉⵙⵏ ⴰⴱⵍⴰ ⴰⴷ ⴳⵉⵏ ⵜⴰⵎⵔⵡⴰⵢⵜ ⵉ ⵖⵡⵉⵍⵍⵉ ⵏⴱⵍⵏⵉⵏ, ⴼⴰⴷ ⴰⴷ ⵙⵙⵏⵏ ⵖⵡⵉⵍⵍⵉ ⵎⵓ ⵉⵜⵜⵓⴼⴽⴰ ⵓⴷⵍⵉⵙ ⵉⵙ ⵉⵖⵯⵥⴰⵏ ⵓⵎⴰⵣⴰⵏ, ⴷ ⴰⴷ ⵉⴷⵓⵙⵏ ⵖⵡⵉⵍⵍⵉ ⴼⵍⵙⵏⵉⵏ ⴼ ⵓⵙⴳⴷ ⵏⵏⵙⵏ, ⴷ ⴰⴷ ⵓⵔ ⵙⵙⵓⵔⴷⵓⵏ ⵖⵡⵉⵍⵍⵉ ⵎⵓ ⵓⵜⵜⵓⴼⴽⴰ ⵓⴷⵍⵉⵙ, ⵏⵜⵜⵏⵉ ⴷ ⵉⵏⴰⴼⵍⴰⵙⵏ, ⴼⴰⴷ ⴰⴷ ⵜⵜⵉⵏⵉⵏ ⵖⵡⵉⵍⵍⵉ ⵎⵓ ⵜⵍⵍⴰ ⵜⵎⴰⴹⵓⵏⵜ ⵖ ⵓⵍⴰⵡⵏ ⵏⵏⵙⵏ, ⵏⵜⵜⵏⵉ ⴷ ⵉⵎⵏⴰⴱⴰⵍⵏ: ⵎⴰ ⵙ ⵉⵔⴰ ⵕⴱⴱⵉ ⴰⴷ ⵜ ⵉⵎⵍ ⵖ ⵓⵎⵔⵡⴰⵙ ⴰⴷ? ⵣⵓⵏ ⴷ ⵖⵉⴽⴰⵏⵏ ⴰ ⵙ  ⵉⵜⵜⵓⴹⴹⴰⵕ ⵕⴱⴱⵉ ⵡⴰⵏⵏⴰ ⵉⵔⴰ, ⵖⵉⴽⵍⵍⵉ ⵉⵙⵎⵓⵏ (ⵉⵙⵎⵓⵏⴰ) ⴷ ⵉⵖⴰⵔⴰⵙ ⵡⴰⵏⵏⴰ ⵉⵔⴰ, ⵀⴰⵏⵏ ⵓⵔ ⵉⵙⵙⵉⵏ ⵉⵣⵎⵎⴰⵍⵏ ⵏ ⵕⴱⴱⵉ ⵏⵏⴽ ⴱⵍⴰ ⵏⵜⵜⴰ, ⵀⴰⵏⵏ ⵍⴰⴼⵉⵢⵜ (ⵍⵄⴼⵉⵜ) ⴰⵏⵏ, ⵓⵔ ⵜⴳⵉ ⴱⵍⴰ ⴰⵙⵙⴽⵜⵉ ⵉ ⵎⵉⴷⴷⵏ
32 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵡⴰⵢⵢⵓⵔ
33 ⴷ ⵢⵉⴹ ⵉⵖ ⵢⴰⵖⵓⵍ
34 ⴷ ⵜⴰⵢⵍⴳⵉ ⵉⵖ ⴷ ⵜⵖⵍⵉ (ⵜⵖⵯⵍⵉ)
35 ⴰⴱⵍⴰ ⴰⵔⵡⴰⵙⵙ ⴰⵏⵏ ⴰⴷ ⵉⴳⴰⵏ ⵢⴰⵜ ⵖ ⵜⴰⴳⴰⵜⵉⵏ ⵎⵇⵇⵓⵔⵏⵉⵏ
36 ⵜⴳⴰ ⵜⴰⵡⴷⴰ ⵉ ⵓⴼⴳⴰⵏ
37 ⵖⵉⴽⴰⵏⵏ ⵉ ⵡⴰⵏⵏⴰ ⴳⵉⴳⵓⵏ ⵉⵔⴰⵏ ⴰⴷ ⵉⵎⵓⵏ ⴷ ⵓⵖⴰⵔⴰⵙ ⵏ ⵕⴱⴱⵉ, ⵏⵖ ⴰⵙ ⵢⵓⵏⴼ,
38 ⴽⵔⴰⵢⴳⴰⵜ ⵉⵎⴰⵏ ⵔⴰⴷ ⵉⵜⵜⵢⵉⵎⵉⵥ ⵙ ⵎⴰⴷ ⵉⵙⴽⵔ ⵖ ⵓⵔⵡⴰⵙⵙ
39 ⴱⵍⴰ ⴰⵢⵜ ⵉⴼⴼⵓⵙ, ⵣⵄⵎⴰ, ⵉⵏⴰⴼⵍⴰⵙⵏ
40 ⵀⴰⵏⵏ ⵏⵜⵜⵏⵉ ⵍⵍⴰⵏ ⵖ ⵜⵓⵔⵜⵉⵜ ⴰⵔ ⵜⵜⵎⵙⵇⵙⵉⵏ ⴳⵔⴰⵜⵙⵏ 
41 ⴰⵔ ⵜⵜⵉⵏⵉⵏ ⵉ ⵉⴽⵏⵏⴰⴼⵏ
42 ⵎⴰ ⴽⵯⵏ (ⴽⴽⵏ) ⵉⵙⵙⴽⵛⵎⵏ ⵙ ⵓⵔⵡⴰⵙⵙ?
43 ⵏⵏⴰⵏ ⴰⵙⵏ: ⵓⵔ ⵏⴳⵉ ⵖ ⵉⵎⵥⵥⴰⵍⵍⴰⵏ?
44 ⴷ ⵓⵔ ⴰⴷ ⵏⴰⴽⴽⴰ ⴰⵎⵜⵛⵓ ⵉ ⵓⵎⵥⵍⵓⴹ
45 ⵖⵉⴽⵍⵍⵉ ⵏⵔⵡⵡⵉ (ⵏⵔⴳⴳⵯⵉ) ⴷ ⵖⵡⵉⵍⵍⵉ ⵔⵡⵡⵉⵏⵉⵏ (ⵔⴳⴳⵯⵉⵏⵉⵏ)
46 ⴷ ⵏⴽⴽⴰ ⵜⵜ ⵉⵏⵏ ⵏⵙⵙⴽⵉⵔⴽⴽⵉⵙ ⴰⵙⵙ ⵏ ⵓⴼⵔⴰ
47 ⴰⵢⵍⵍⵉⵖ ⴷ ⵙⵔⵏⵖ ⵜⵓⵛⴽⴰ ⵜⵎⵜⵜⴰⵏⵜ (**ⵍⵎⵓⵜ**)
48 ⴰⴽⵓⴷ ⵏⵏⴰ ⵓⵔ ⴰⵙⵏ ⵜⵙⵙⵓⴳⵉⵔ ⵜⴰⵍⴰⵖⴰⵜ ⵏ ⵉⵎⴰⵍⵖⴰⴷⵏ ⴰⵎⵢⴰ
49 ⵎⴰⵅⵅ ⵎⴰⴷ ⵜⵏ ⵢⴰⵖⵏ, ⴰⵢⵍⵍⵉⵖ ⵓⵏⴼⵏ ⵉ ⵓⵙⵙⴽⵜⵉ ⵏ ⵕⴱⴱⵉ?
50 ⵉⵖ ⴰⵙⵏ ⵉⵜⵜⵓⴱⴷⴰⵔ ⵓⵙⵙⴽⵜⵉ ⴳⴰⵏ ⵣⵓⵏ ⴷ ⵓⴷⴰⴷⵏ ⵉⵖ ⴷⵉⵡⵏ
51 ⵙⵓⵍ ⵉⵏ ⵔⵡⵍⵏ (ⵔⵡⵓⵍⵏ) ⵖ ⵉⵣⵎ
52 ⵉⵙ ⴰⴽⴽⵯ ⵉⵔⴰ ⴽⵔⴰⵢⴳⴰⵜ ⴰⴼⴳⴰⵏ ⴳⵉⵙⵏ ⴰⴷ ⴼⵍⵍⴰⵙ ⴳⴳⵓⵣⵏ ⵡⴰⵔⵔⴰⵜⵏ ⴼⵙⵔⵏⵉⵏ?
53 ⵎⴰⵅⵅ, ⵉⵙ ⵓⵔ ⴽⵚⵓⴹⵏ ⵜⴰⵎⴳⴳⴰⵔⵓⵜ?
54 ⵄⴰⴷ, ⵀⴰⵏⵏ **ⵍⵇⵯⵕⴰⵏ** ⵉⴳⴰ ⴰⵙⵙⴽⵜⵉ
55 ⵡⴰⵏⵏⴰ ⵉⵔⴰⵏ ⴰⵔ ⵜ ⵢⴰⵇⵇⵔⴰ
56 ⵀⴰⵏⵏ ⵓⵔ ⴰⴷ ⵜ ⵜⴱⴷⵔⵎ ⴱⵍⴰ ⵉⵖ ⵉⵔⴰ ⵕⴱⴱⵉ, ⵏⵜⵜⴰ ⴰⴷ ⵉⵙⵙⴽⴼⴰⵏ ⴰⴷ ⵉⵜⵜⵓⴽⵚⴰⴹ, ⵖⵉⴽⵍⵍⵉ ⵢⴰⴽⴽⴰ ⴰⵙⵙⵓⵔⴼ

75
[ⵜⴰⵖⵔⵖⴰⵔⵜ-2]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵡⴰⵙⵙ ⵏ ⵜⵖⵔⵖⴰⵔⵜ
2 ⴷ ⴰⴷ ⴳⴳⴰⵍⵖ ⵙ ⵉⵎⴰⵏ ⵍⵍⵉ ⵜⵜⵓⴳⵕⴰⵥⵏ ⵖ ⵎⴰⴷ ⵙⴽⵔⵏ ⴰ ⵙⴰⵔ ⴷ  ⵜⵏⴽⵔⵎ ⵖ ⵉⵙⵎⴹⴰⵍ ⵏⵏⵓⵏ
3 ⵉⵙ ⴷ ⵉⵙ ⵉⵖⴰⵍ ⵓⴼⴳⴰⵏ ⵉⵙ ⵓⵔ ⵙⴰⵔ ⵔⴰⴷ ⵏⵙⵎⵓⵏ ⵉⵅⵙⴰⵏ ⵏⵏⵙ ⵉⵖ ⵉⴳⴰ ⴰⴽⴰⵍ?
4 ⵄⴰⴷ, ⵀⴰⵏⵏ ⵏⵥⴹⴰⵕ ⴰⴷ ⵏⵙⴳⵉⴷⴷⵉ ⵉⴹⵓⴹⴰⵏ ⵏⵏⵙ
5 ⵏⵖ ⴷ ⵉⵙ ⵉⵔⴰ ⵓⴼⴳⴰⵏ ⴰⴷ ⵉⵙⴽⵔ ⵖ ⵎⴰ ⵜ ⵉⴷ ⵉⵇⵇⴰⵏⵏ ⵜⵉⴽⵔⴽⴰⵙ?
6 ⵢⴰⵢⵡⴰ ⴰⵔ ⵉⵙⴰⵇⵙⴰ, ⵎⴰⵏⴰⴳⵓ ⵔⴰⴷ ⵢⵉⵍⵉ ⵡⴰⵙⵙ ⵏ ⵜⵖⵔⵖⴰⵔⵜ 
7 ⵀⴰⵏⵏ ⴽⵓⴷ ⵏⵏⴰ ⵉⴱⵀⴹ ⵉⵥⵕⵉ?
8 ⵙⵉⵖ ⵉⵙⴽⴽⴰⵏ (ⵉⵙⴳⴳⴰⵏ*?) ⵡⴰⵢⵢⵓⵔ?
9 ⵙ ⵜⵎⵎⴰⵇⵇⴰⵔ (ⵜⵏⵎⴰⵇⵇⴰⵔ) ⵜⴰⴼⵓⴽⵜ ⴷ ⵡⴰⵢⵢⵓⵔ?
10 ⴰⴽⵓⴷ ⴰⵏⵏ ⴰⵔ ⵉⵜⵜⵉⵏⵉ ⵓⴼⴳⴰⵏ ⵎⴰⵏⵉ ⵙ ⵔⴰⴷ ⵏⵊⵎⵖ?
11 ⵉⵏⵏⴰ ⴰⵙ ⵕⴱⴱⵉ ⵓⵀⵓ, ⵀⴰⵏⵏ ⵓⵔ ⵉⵍⵍⵉ ⵎⴰⵏⵉ ⵙ ⵔⴰⴷ ⵜⵏⵊⵎⵜ
12 ⵀⴰⵏⵏ ⴰⵏⵎⵓⵇⵇⴰⵔ ⵖ ⴷⴰⵔ ⵕⴱⴱⵉ ⵏⵏⴽ ⵖ ⵡⴰⵙⵙ ⴰⵏⵏ ⴰⴷ ⵜⵃⵙⵓⵜ
13 ⴰⵔ ⵉⵜⵜⵓⵖⵔⵉ ⴼ ⵓⴼⴳⴰⵏ ⵖ ⵡⴰⵙⵙ ⴰⵏⵏ ⴽⵔⴰ ⵉⵣⵡⴰⵔ, ⵓⵍⴰ ⴽⵔⴰ ⵉⵙⵙⵓⴳⵯⵔⴰ (ⵉⵙⵓⴳⵔⴰ)
14 ⵀⴰⵏⵏ ⴰⴼⴳⴰⵏ ⴰⴷ ⵉⵚⵙⴼⴰⵡⵏ ⵉⵅⴼ ⵏⵏⵙ, ⵣⵄⵎⴰ ⵉⴳⴰ ⵉⵏⵉⴳⵉ ⴼ ⴽⵔⴰ ⵉⵙⴽⵔ
15 ⵡⴰⵅⵅⴰ, ⵉⵙⵙⵏⵜⴰⵍ ⴰⵔ ⴷⵉⵖ ⵉⵕⵎⵉ ⵓⵔ ⵉⵙⵙⵓⴳⵉⵔ ⴰⵎⵢⴰ
16 ⵉⵏⵏⴰ ⵕⴱⴱⵉ ⵉ ⵉⵎⴰⵣⴰⵏ ⵏⵏⵙ: ⴰⴷ ⵓⵔ ⵜⵖⴰⵡⴰⵍⵜ ⵙ ⵉⵍⵙ ⵏⵏⴽ ⴰⵃⵙⵙⵓ ⵏ **ⵍⵇⵯⵕⴰⵏ** ⵓⵔⵜⴰ ⴼⵍⵍⴰⴽ ⵉⵜⵜⵓⵖⵔⵉ
17 ⵀⴰⵏⵏ ⵏⵓⵙⵢ ⴰⴽ ⴰⴷ ⵜ ⵏⵙⵎⵓⵏ ⵖ ⵉⴷⵎⴰⵔⵏ ⵏⵏⴽ, ⵙⵓⵍ ⵏⵙⵙⵃⵙⵓ ⴰⴽ ⵜ, ⵣⴰⵎⴰ (ⵣⵄⵎⴰ) ⴰⴷ ⵢⵉⴼⵙⵉⵙ ⴼ ⵉⵍⵙ ⵏⵏⴽ
18 ⵉⵏⵏⴰ ⴰⵙ ⵕⴱⴱⵉ, ⵉⵖ ⵜ ⴼⵍⵍⴰⴽ ⵏⵖⵔⴰ, ⵙ ⵜⵖⵔⵉ ⵏ **ⵊⵉⴱⵔⵉⵍ** ⴰⵢⵡⴰ ⵙⵙⴼⵍⴷ ⵉ ⵜⵖⵔⵉ ⵏⵏⵙ
19 ⵖⵉⴽⵍⵍⵉ ⴰⴽ ⵏⵓⵙⵢ ⴰⴷ ⴰⴽ ⵜ ⵏⵙⵙⴼⵔⵓ
20 ⵏⵖ ⴷ ⵉⵙ ⵜⵎⵢⴰⵔⵎ ⵅⵜⴰⵍⵍⵉ ⴷ ⵢⴰⵥⵏ, ⵣⵄⵎⴰ ⵜⵓⴷⵔⵜ ⵏ **ⴷⴷⵓⵏⵉⵜ**?
21 ⵜⴰⵢⵡⴰⵎ ⵜⴼⵍⵎ ⵜⴰⵎⴳⴳⴰⵔⵓⵜ, ⵓⵔ ⴰⴷ ⴰⵙ ⵜⵙⴽⴰⵔⵎ ⴽⵔⴰ?
22 ⵀⴰⵏⵏ ⵓⴷⵎⴰⵡⵏ ⴰⴽⵓⴷ ⴰⵏⵏ, ⵖ ⵡⴰⵙⵙ ⵏ ⵜⵖⵔⵖⴰⵔⵜ ⴰⵔ ⵙⵓⴼⵓⵏ
23 ⵙⵓⵍ ⴰⵔ ⵜⵜⵎⵏⴰⴷⵏ ⵖ ⵕⴱⴱⵉ ⵏⵏⵙⵏ, ⵙ ⵖⵉⴽⵍⵍⵉ ⴷ ⴷⵉⵙ ⵢⵓⵛⴽⴰⵏ
24 ⵖⵉⴽⵍⵍⵉ ⵍⵍⴰⵏ ⵓⴷⵎⴰⵡⵏ ⵢⴰⴹⵏⵉⵏ ⴰⴽⵓⴷ ⴰⵏⵏ ⵙⴳⴳⴰⵏⵏ ⴽⵔⵙⵏ
25 ⴰⵛⴽⵓ ⵙⵙⵏⵏ ⵉⵙ ⵔⴰⴷ ⵔⴼⵓⴼⵏⵏ
26 ⴰⵡⴰ, ⵉⵖ ⴷ ⵍⴽⵎⵏ ⵉⵎⴰⵏ ⵏ ⵓⴼⴳⴰⵏ ⵜⴰⵇⵇⴰⵢⵜ ⵏⵏⵙ
27 ⵙ ⵉⵜⵜⵓⵏⵏⴰ (ⵉⵜⵜⵢⴰⵡⵏⵏⴰ) ⵖ ⵜⴰⵎⴰ ⵏⵏⵙ ⵎⴰⵏⵣⴰ ⴱⵓ ⵉⵙⴰⴼⴰⵔⵏ?
28 ⵙⵉⵖ ⵉⵙⵙⵏ ⵓⵎⴰⴹⵓⵏ ⵉⵙ ⴷ ⵜⵉⵟⵟⵉⵜ ⴰⵢⴰⵏⵏ?
29 ⵙ ⵉⵎⵎⵓⵜⵜⵍ ⵓⴹⴰⵕ ⵏⵏⵙ ⴷ ⵡⴰⵢⵢⴰⴹ
30 ⴽⵔⴰ ⵉⵍⵍⴰⵏ ⴰⴽⵓⴷ ⴰⵏⵏ ⵉⵔⴰ ⵏⵏ ⴷⴰⵔ ⵕⴱⴱⵉ ⵏⵏⴽ
31 ⵀⴰⵏⵏ ⴰⴼⴳⴰⵏ ⵓⵔ ⵉⴼⴽⵉ ⵜⵉⴽⴽⵉ, ⵓⵔ ⵉⵥⵥⵓⵍⵍⴰ
32 ⵎⴰⵛⵛ ⵉⵙⵙⴽⵉⵔⴽⴽⵙ **ⵍⵇⵯⵕⴰⵏ** ⵢⴰⵏⴼ ⵉ ⵓⵖⴰⵔⴰⵙ ⵏ ⵕⴱⴱⵉ
33 ⵢⴰⵢⵡⴰ ⵓⵎⵏⴰⴱⴰⵍ ⴰⴷ ⵉⴷⴷⵓ ⵙ ⴷⴰⵔ ⴰⵢⵜ ⴷⴰⵔⵙ ⴰⵔ ⵉⵜⵜⴱⵏⵖⴰⵍ?
34 ⵉⵜⵜⵓⵏⵏⴰ (ⵉⵜⵜⵢⴰⵡⵏⵏⴰ) ⴰⵙ: ⵀⴰ ⵏⵏ ⵜⵓⵛⴽⴰ ⴷ ⴷⵉⴽ ⵜⴰⴳⴰⵜ, ⵙⵓⵍ ⵜⴳⴰ ⴰⴽ?
35 ⴰⵛⴽⵓ ⵜⴳⴰ ⴰⴽ ⴰⴽⴽⵯ ⵜⵓⵜ
36 ⴰⵡⴰ, ⵉⵙ ⵉⵖⴰⵍ ⵓⴼⴳⴰⵏ ⴰⴷ ⵉⵖⴰⵎⴰ ⴱⵍⴰ ⴰⵙⵇⵙⵉ?
37 ⵎⴰⵅⵅ ⵉⵙ ⵜⵜ ⵉⵏⵏ ⵓⵔ ⵉⴽⴽⵉ ⵉⴳⴰ ⴰⴱⵔⵖⵓⵢ ⵖ ⵃⵍⵓⵍⵓ ⵍⵍⵉ ⵏⵏ ⵉⴼⴼⵉⵏ?
38 ⵢⴰⵢⵡⴰ ⵉⴳ ⵜⴰⴹⴹⵉⵜ, ⵙ ⵜ ⵉⵙⴽⵔ ⵕⴱⴱⵉ ⵉⴳⴰⴷⴷⴰ
39 ⵙ ⴳⵉⵙ ⵉⵙⴽⵔ ⵙⵉⵏ ⵡⴰⵏⴰⵡⵏ: ⴰⵡⵜⵎ ⴷ ⵜⵡⵜⵎⵜ
40 ⵎⴰⵅⵅ ⵉⵙ ⵓⵔ ⵉⴳⵉ ⵖⵡⴰⵍⵍⵉ ⵉⵙⴽⵔⵏ ⵖⵉⴽⴰⵏⵏ, ⵡⴰⴷ ⵉⵥⴹⴰⵕⵏ ⴰⴷ ⵉⵙⵙⵓⴷⵔ ⵖⵡⵉⵍⵍⵉ ⵎⵎⵓⵜⵏⵉⵏ

76
[ⴰⴼⴳⴰⵏ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵀⴰⵏⵏ ⵉⵣⵔⵉ ⵢⴰⴷ ⴽⵔⴰ ⵏ ⵓⵣⵎⵣ ⵏ ⵡⴰⵏⵏⴰⵣ ⴼ ⵓⴼⴳⴰⵏ ⵍⵍⵉ ⵙ ⵜⵜ ⵉⵏⵏ ⵉⴽⴽⴰⵏ ⵓⵔ ⵉⵍⵉ ⴰⵜⵉⴳ
2 ⵉⵏⵏⴰ ⵕⴱⴱⵉ: ⵀⴰⵏⵏ ⵏⴽⴽⵏⵉ ⵏⵙⴽⵔ ⴰⴼⴳⴰⵏ ⵖ ⵓⴱⵔⵖⵓⵢ ⵉⵔⵄⵉⵏ, ⴼⴰⴷ ⴰⴷ ⵜ ⵏⴰⵔⵎ, ⵏⴰⵢⵡⴰ ⵏⵙⴽⵔ ⴰⵙ ⴰⵙⵙⴼⵍⴷ ⴷ ⵉⵥⵕⵉ
3 ⵀⴰⵏⵏ ⵏⵎⵍⴰ ⴰⵙ ⴰⴱⵔⵉⴷ, ⴼ ⴰⴷ ⵉⴳ ⴰⵏⴰⴼⵍⴰⵙ, ⵏⵖ ⴰⵎⵏⴰⴱⴰⵍ?
4 ⵀⴰⵏⵏ ⵏⵙⵎⵎⵓⵜⴳ ⵉ ⵉⵎⵏⴰⴱⴰⵍⵏ ⵉⵙⴽⵔⴰⴼ, ⴷ ⵜⴰⵢⵇⴰⵔⵉⵏ ⴷ ⵜⵎⵥⵍⴰ
5 ⵀⴰⵏⵏ ⵖⵡⵉⵍⵍⵉ ⵔⵡⴰⵏⵉⵏ ⴰⵔ ⵙⵙⴰⵏ ⵖ ⵢⴰⵏ ⵓⴼⵛⴽⵓ ⵜⵉⵙⵙⵉ ⵉⵎⵎⵉⵎⵏ
6 ⴰⴷ ⵜ ⵉⴳⴰⵏ ⴷ ⵢⴰⵏ ⵓⵖⴱⴰⵍⵓ ⴰⵔ ⴳⵉⵙ ⵙⵙⴰⵏ ⵉⵙⵎⴳⴰⵏ ⵏ ⵕⴱⴱⵉ, ⴰⵢⵡⴰⵏ ⵙⵙⵏⴳⵉⵏ ⵜ ⵙ ⴰⵢⵏⵏⴰ ⵔⴰⵏ
7 ⵖⵡⵉⵏⵏ ⴰⵔ ⵊⵊⵏⵊⵓⵎⵏ ⴰⵢⵏⵏⴰ ⵙ ⵓⵙⵢⵉⵏ ⵖⵉⴽⵍⵍⵉ ⵜⵜⵉⴽⵚⵓⴹⵏ, ⵢⴰⵏ ⵡⴰⵙⵙ ⵍⵍⵉ ⵎⵓ ⵉⵏⴳⵉ ⵓⵥⵓⴹ ⵏⵏⵙ
8 ⴷ ⴰⵔ ⴰⴽⴽⴰⵏ ⵜⵉⵔⵎⵜ ⵉ ⵓⵎⵥⵍⵓⴹ ⵡⴰⵅⵅⴰ ⵜ ⵣⵓⵥⴹⵏ (ⵥⵓⵥⴹⵏ), ⵖⵉⴽⴰⵏⵏ ⴷ ⵉⴳⵉⴳⵉⵍ, ⴷ ⵡⴰⴷ ⵉⵜⵜⵢⴰⵎⴰⵥⵏ
9 ⵙⵓⵍ ⴰⵔ ⵜⵜⵉⵏⵉⵏ: ⵀⴰⵏⵏ ⴰⵔ ⴰⵡⵏ ⵏⴰⴽⴽⴰ ⵜⵉⵔⵎⵜ ⴼ ⵓⴷⵎ ⵏ ⵕⴱⴱⵉ, ⵀⴰⵏⵏ ⵓⵔ ⴳⵉⴳⵓⵏ ⵏⵔⵉ ⵜⵉⵖⵔⴰⴷ, ⵓⵍⴰ ⵜⵓⵍⵖⵉⵜⵉⵏ
10 ⵀⴰⵏⵏ ⵏⴽⴽⵏⵉ, ⵏⴽⵚⵓⴹ ⴰ ⵖⴰⵔ ⵕⴱⴱⵉ ⵏⵏⵖ ⵖ ⵢⴰⵏ ⵡⴰⵙⵙ ⵉⴽⵔⵙⵏ ⵢⵓⵙⵙⵏ
11 ⵖⵉⴽⴰⵏⵏ ⴰ ⴼ ⵜⵏ ⵢⴰⵔⴰ ⵕⴱⴱⵉ ⴼ ⵓⵥⵓⴹ ⵏ ⵡⴰⵙⵙ ⴰⵏⵏ, ⵉⴼⴽ ⴰⵙⵏ ⴰⵙⵎⵔⵇⴰ ⵏ ⵓⴷⵎ ⴷ ⵜⵏⵓⵎⵎⵔⵜ
12 ⵖⵉⴽⵍⵍⵉ ⴰⵙⵏ ⵉⴼⴽⴰ ⵜⵉⵖⵔⴰⴷ ⵏⵏⵙⵏ ⴰⵢⵍⵍⵉⵖ ⵣⵣⵉⴹⵕⵏ, ⴰⴷ ⵜⵏⵜ ⵉⴳⴰⵏ, ⴷ ⵓⴽⵛⵛⵓⵎ ⵙ ⵜⵓⵔⵜⵉⵜ, ⵙⵓⵍ ⵉⴳ ⵓⵎⵟⵟⴰⵍⵙⵓ ⵜⵉⵎⵍⵙⵉⵜ ⵏⵏⵙⵏ
13 ⴰⵢⵡⴰⵏ ⵥⵥⴰⵍⵏ ⴳⵉⵙ ⴼ ⵉⵙⵓⵎⴰ, ⵓⵔ ⴰⴷ ⴳⵉⵙⵏ ⵇⵔⵓⴽⵏ ⵉ ⵜⴰⴼⵓⴽⵜ, ⵓⵍⴰ ⴰⵙⵎⵎⵉⴹ (ⴰⵚⵎⵎⵉⴹ)
14 ⵙⵓⵍ ⴰⴳⵯⵍⵏ ⴷ ⴼⵍⵍⴰⵙⵏ ⵉⵙⴽⴽⵉⴹⵏ ⵏ ⵜⵓⵔⵜⵉⵜ ⴰⵏⵏ, ⵉⴽⵏⵓ ⴷ ⴼⵍⵍⴰⵙⵏ ⵓⵥⵡⴰⵢ ⵏⵏⵙ, ⵙⵓⵍ ⵙ ⵖⵉⴽⵍⵍⵉ ⵜ ⵔⴰⵏ
15 ⴰⵔ ⴰⵙⵏ ⵜⵜⵙⵓⵜⵓⵍⵏ ⵡⴰⵣⵣⴰⵏⵏ ⵙ ⵉⴼⵛⴽⴰ ⵏ ⵜⵜⵇⵇⵓⵔⵜ ⴷ ⵉⵣⵄⴽⴰⵏ ⵙⵎⵉⵔⵇⵉⵏⵉⵏ
16 ⵉⴼⵛⴽⴰⵏ ⴰⵏⵏ ⵍⵍⵉ ⵙⵎⵉⵔⵇⵉⵏⵉⵏ, ⵜⵜⵓⵙⴽⴰⵔⵏ ⵖ ⵏⵇⵇⵔⵜ (ⵓⵥⵕⴼ) ⴰⵔ ⵜⵜⴰⵙⵉⵏ ⵓⵏⵛⴽ ⵍⵍⵉ ⵙⵙⴰⵏ
17 ⴰⵔ ⴰⵙⵏ ⵙⵙⵡⴰⵏ ⵉⵏⵥⵉⵕ ⵉⵔⵄⵉⵏ ⴷ ⵜⵓⵊⵊⵓⵜ
18 ⴰⴷ ⵜ ⵉⴳⴰⵏ ⴷ ⵢⴰⵏ ⵓⵖⴱⴰⵍⵓ ⴳⵉⵙ, ⵉⵜⵜⵓⵙⵙⴰⵏ ⵙ ⵜⴰⵎⵉⵎⵜ
19 ⴰⵔ ⴰⵙⵏ ⵜⵙⵙⵓⵜⵓⵍⵏ ⵡⴰⵣⵣⴰⵏⵏ ⴳⴰⵏⵉⵏ ⵉⵎⵖⵍⴰⵍ, ⵉⵖ ⵜⵏ ⵜⴰⵏⵏⵉⵜ ⵜⵖⴰⵍⵜ ⵜⵏ ⵉⵙ ⴳⴰⵏ ⴰⵎⵖⵡⴰⵏ ⵉⵏⵏⴰ ⵣⵡⴰⵏ
20 ⵉⵖ ⵜⴰⵏⵏⵉⵜ ⵖ ⵖⵉⵏⵏ, ⵀⴰⵏⵏ ⴰⵔ ⵜⵜⵎⵏⴰⴷⵜ ⵜⴰⵏⴰⴼⵉⵜ, ⴷ ⵜⴽⵍⴷⵉⵜ ⵜⴰⴱⴰⵔⴰⵡⵜ
21 ⵍⵙⴰⵏ ⵜⵉⵎⵍⵙⵉⵜ ⵏ ⵓⵎⵟⵟⴰⵍⵙⵓ ⴰⵣⵉⴳⵣⴰⵡ (ⴰⵣⴳⵣⴰⵡ), ⴷ ⵓⵙⵎⵔⵖⴰⵢ, ⵖⵉⴽⵍⵍⵉ ⵓⴳⵍⵏ ⵜⴰⵏⵏⴰⵍⵉⵏ ⵏ ⵓⵥⵕⴼ (ⵏⵏⵇⵯⵔⵜ), ⵙⵓⵍ ⴰⵔ ⴰⵙⵏ ⵉⵙⵙⵡⴰ ⵕⴱⴱⵉ ⵏⵏⵙⵏ ⵙ ⴰⵏⵥⵉⵕ ⵉⵣⴷⴷⵉⴳⵏ
22 ⵉⵏⵏⴰ ⴰⵙⵏ ⵕⴱⴱⵉ: ⵀⴰⵏⵏ ⵖⵡⴰⴷ ⵉⴳⴰ ⴰⵡⵏ ⵜⵉⵖⵔⴰⴷ, ⴰⵛⴽⵓ ⴰⵙⴽⴽⵉⵔ ⵏⵏⵓⵏ ⵉⴼⵓⵍⴽⵉ
23 ⵀⴰⵏⵏ ⵏⴽⴽⵏⵉ ⵏⵣⵣⵓⴳⵣ ⵏⵏ ⴼⵍⵍⴰⴽ **ⵍⵇⵯⵕⴰⵏ** ⵉⵎⵉⴽⴽ ⵙ ⵉⵎⵉⴽⴽ
24 ⴰⵡⴰ, ⵥⵉⴹⵕ ⵉ ⵓⵣⵔⴼ ⵏ ⵕⴱⴱⵉ ⵏⵏⴽ, ⵀⴰⵏⵏ ⴰⴷ ⵓⵔ ⵜⵙⴳⴷⵜ ⵉ ⵓⴱⴽⴽⴰⴹ ⴳⵉⵙⵏ ⵓⵍⴰ ⴰⵎⵏⴰⴱⴰⵍ
25 ⴰⵢⵡⴰ, ⴱⴷⵔ ⵉⵙⵎ ⵏ ⵕⴱⴱⵉ ⵏⵏⴽ ⵖ ⵜⴰⵢⵍⴳⵉ ⴷ ⵜⴰⴷⵓⴳⴰⵜ
26  ⵜⴰⵢⵡⴰⵜ ⵜⴳⵓⵏⵜⵓⵜ (ⵜⴳⵯⵏⵜⵓⵜ*?) ⴰⵙ ⵖ ⵢⵉⴹ, ⵜⵎⵎⵓⵢⵜ ⴰⵙ ⵖ ⵢⵉⴹ ⵉⵖⵣⵣⵉⴼⵏ
27 ⵀⴰⵏⵏ ⵖⵡⵉⴷ ⴰⵔ ⵜⵜⵉⵔⵉⵏ ⵜⴰⵎⵣⵔⵓⵢⵜ, ⴰⵢⵡⴰⵏ ⵜⵜⵓⵏ ⵢⴰⵏ ⵡⴰⵙⵙ ⵉⵥⵥⴰⵢⵏ ⵍⵍⵉ ⵜⵏ ⵉⴷ ⵉⵇⵇⴰⵏⵏ
28 ⵏⴽⴽⵏⵉ ⵏⵙⴽⵔ ⵜⵏ, ⵏⵙⵙⵉⴷⵓⵙ ⴰⵙⴽⴽⵉⵔ ⵏⵏⵙⵏ, ⵉⵖ ⵏⵔⴰ ⵔⴰⴷ ⵜⵏ ⵏⵙⵏⴼⵍ ⵙ ⵎⴰⴷ ⵜⵏ ⵉⵔⵡⴰⵙⵏ
29 ⵀⴰⵏⵏ ⵅⵜⴰⴷ ⵜⴳⴰ ⴰⵙⵙⵓⴽⵜⵉ (ⴰⵙⵙⴽⵯⵜⵉ) ⵉ ⵡⴰⵏⵏⴰ ⵉⵔⴰⵏ ⴰⴷ ⵉⵎⵓⵏ ⴷ ⵉⵖⴰⵔⴰⵙ ⵏ ⵕⴱⴱⵉ ⵏⵏⵙ
30 ⵀⴰⵏⵏ ⵓⵔ ⴰⴷ ⵜⵜⵉⵔⵉⵎ ⴱⵍⴰ ⵉⵖ ⵉⵔⴰ ⵕⴱⴱⵉ, ⵀⴰⵏⵏ ⵕⴱⴱⵉ ⵉⴳⴰ ⴰⵎⵙⵙⴰⵏ ⴰⵎⵓⵙⵏⴰⵡ
31 ⴰⵔ ⵉⵙⵙⴽⵛⵓⵎ ⵡⴰⵏⵏⴰ ⵉⵔⴰ ⵙ ⵜⵎⵍⵍⴰⵡⵜ ⵏⵏⵙ, ⵣⵄⵎⴰ ⵜⵓⵔⵜⵉⵜ ⵏⵏⵙ, ⵖⵉⴽⵍⵍⵉ ⵉⵙⵎⵎⵓⵜⴳ ⵉ ⵉⵏⵥⴹⴰⵎⵏ ⵜⴰⵎⵎⴰⵔ ⵜⴰⵎⴰⴳⵣⴰⵥⵜ (ⵜⴰⵎⴰⴳⵥⴰⵥⵜ)

77
[ⵜⵉⵏⵟⵟⴼⵓⵕⵉⵏ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⴰⴷ ⴳⴳⴰⵍⵖ ⵙ ⵢⵉⵙⵎⴹⴰⵍ ⵉⵏⵟⵟⴼⵓⵕⵏ: ⵉⵖ ⵉⵟⵟⴼⴰⵕ ⴽⵔⴰ ⴳⵉⵙⵏ ⴽⵔⴰ
2 ⴷ ⵜⵉⵊⵊⴰⵊ ⵍⵍⵉ ⵓⵙⵉⵏⵉⵏ ⵉⴷⴰⵍⵉⵡⵏ
3 ⴷ ⵉⵙⵎⴹⴰⵏ ⵍⵍⵉ ⴰⵟⵟⴰⵏⵉⵏ ⵉⴷⴰⵍⵉⵡⵏ ⵖ ⵉⴳⵏⵏⴰ
4 ⴷ ⵉⵏⵉⵔⵏ ⵍⵍⵉ ⵉⵟⵟⴰⵏⵉⵏ ⵎⴰⴷ ⵉⵔⴰ ⵕⴱⴱⵉ ⴼ ⵉⵎⴰⵣⴰⵏⵏ ⵏⵏⵙ
5 ⴷ ⵖⵡⵉⵍⵍⵉ ⴷ ⵣⵓⵣⴳⵓⵣⵏⵉⵏ ⵜⴰⴱⵔⴰⵜ ⵏ ⵕⴱⴱⵉ
6 ⵜⴳⵉⵜⵉⵜ* ⴰⵙⴰⵔⵓⴼ, ⵏⵖ ⵜⴰⵡⴷⴰ
7 ⴰ ⵖⵡⴰⵍⵍⵉ ⵙ ⴰⵡⵏ ⵢⵓⵙⵢ ⵕⴱⴱⵉ ⴰⵔ ⵉⵍⵍⴰ, ⵣⵓⵏ ⴷ ⴰⵙⵙ ⵏ ⵜⵖⵔⵖⴰⵔⵜ, ⴷ ⵡⴰⵙⵙ ⵏ ⵓⵙⵙⵃⵙⵓ
8 ⵉⵏⵏⴰ ⵕⴱⴱⵉ: ⵀⴰⵏⵏ ⵉⵖ ⴳⴰⵏ ⵉⵜⵔⴰⵏ ⵉⴷⵔⵖⴰⵏ?
9 ⴷ ⵉⵖ ⵉⵙⵜⵖ ⵉⴳⵏⵏⴰ?
10 ⴷ ⵉⵖ ⵏⵏⵙⵜⵎⵏ ⵉⴷⵔⴰⵔⵏ?
11 ⴷ ⵉⵖ ⵉⵙⵎⵓⵏ ⵕⴱⴱⵉ ⵉⵎⴰⵣⴰⵏⵏ ⵖ ⵢⴰⵏ ⵡⴰⵙⵙ?
12 ⴰⵃⵃ ⵎⴰⵜⵜⴰ ⴰⵙⵙ ⴰⵏⵏ ⵍⵍⵉ ⵎⵓ ⵜⵏ ⵉⵙⵙⴽⵯⴳⵔⴰ (ⵉⵙⵙⴳⵔⴰ) ⵕⴱⴱⵉ?
13 ⴰⴷ ⵜ ⵉⴳⴰⵏ ⴷ ⵡⴰⵙⵙ ⵏ ⵜⵉⵟⵟⵉⵜ ⴳⵔ ⵎⵉⴷⴷⵏ?
14 ⵀⵉⵢⵢⴰ ⵎⵜⴰⴷ ⵉⵙ ⵜⵙⵙⵏⵜ ⵎⴰⴷ ⵉⴳⴰⵏ ⴰⵙⵙ ⵏ ⵜⵉⵟⵟⵉⵜ?
15 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ
16 ⵉⵏⵏⴰ ⵕⴱⴱⵉ: ⵎⴰⵅⵅ ⵉⵙ ⵓⵔ ⵏⵙⵔⴼⵓⴼⵏ ⵉⵎⵣⵡⵓⵔⴰ?
17 ⵏⴰⵢⵡⴰ ⵏⵙⵟⵟⴼⵓⵕ (ⵏⵙⴹⴼⵓⵕ) ⴰⵙⵏ ⵉⵎⴳⵓⵔⴰ?
18 ⵣⵓⵏ ⴷ ⵖⵉⴽⴰⵏⵏ ⴰⴷ ⵏⵙⴽⴰⵔ ⵉ ⵉⴽⵏⵏⴰⴼⵏ?
19 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ 
20 ⵉⵏⵏⴰ ⵕⴱⴱⵉ: ⵎⴰⵅⵅ ⵉⵙ ⴽⵯⵏ ⵓⵔ ⵏⵙⴽⵉⵔ ⵖ ⴳⴰⵔ ⴰⵎⴰⵏ?
21 ⵉⵏⵏⴰ ⵕⴱⴱⵉ: ⵏⴰⵢⵡⴰ ⵏⴳⵉⵏ ⵏⵏ ⴰⵎⴰⵏ ⴰⵏⵏ ⵖ ⵓⵣⴷⴷⵓⵖ ⵉⵜⵜⵓⵃⴹⴰⵏ
22 ⴰⵔ ⴰⵣⵎⵣ ⵉⵜⵜⵓⵙⵙⴰⵏⵏ, ⵣⵄⵎⴰ ⴰⵣⵎⵣ ⵏ ⵜⵍⴰⵍⵉⵜ
23 ⵀⴰⵏⵏ ⵏⵙⴳⴰⴷⴷⴰ ⵜ, ⴰ ⵅⵅⴰⵢⵜ? ⵏⴽⴽⵏⵉ ⵍⵍⵉ ⵙⴳⴰⴷⴷⴰⵏⵉⵏ?
24 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ 
25 ⵎⴰⵅⵅ ⵉⵙ ⵓⵔ ⵏⵙⴽⵉⵔ ⵖ ⵡⴰⴽⴰⵍ ⵡⴰⴷ ⵜⵏ ⵉⵙⵎⵓⵏⵏ?
26 ⵉⵖ ⴷⴷⵔⵏ ⵓⵍⴰ ⵉⵖ ⵎⵎⵓⵜⵏ?
27 ⵏⴰⵢⵡⴰ ⵏⵙⴽⵔ ⵖ ⵉⴳⴳⵉ ⵏ ⵡⴰⴽⴰⵍ ⵉⴷⵔⴰⵔⵏ ⴰⵜⵜⵓⵢⵏⵉⵏ, ⵏⵙⵙⵓ ⴰⵡⵏ ⴰⵎⴰⵏ ⵎⵎⵉⵎⵏⵉⵏ
28 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ 
29 ⴰⵢⵡⴰ, ⴷⴷⵓⵢⴰⵜ ⵙ ⵖⴰⵢⵍⵍⵉ ⵙ ⵜⵜ ⵉⵏⵏ ⵜⴽⴽⴰⵎ ⵜⵙⴽⵔⵎ ⴳⵉⵙ ⵜⵉⴽⵔⴽⴰⵙ, ⴰⴷ ⵜ ⵉⴳⴰⵏ ⴷ ⵓⵔⵡⴰⵙⵙ
30 ⴰⵢⵡⴰⵏ, ⴽⵛⵎⴰⵜ ⵙ ⵍⴰⴼⵉⵢⵜ (ⵍⵄⴼⵉⵜ) ⵏ ⵓⵔⵡⴰⵙⵙ ⵍⵍⵉ ⵉⴱⴹⴰⵏ ⴷ ⴽⵕⴰⴹ ⵉⵙⴰⴼⴼⵏ
31 ⵜⴳⴰ ⵜⴰⴷⵓⵍⵉ, ⵎⴰⵛⵛ ⵓⵔ ⵜⴳⵉ ⴰⵙⴽⵍⵓ, ⵓⵎⴰ ⵜⵙⵙⵏⵜⵍ ⵜⴰⵎⵥⵍⴰ
32 ⵀⴰⵏⵏ ⵍⴰⴼⵉⵢⵜ (ⵍⵄⴼⵉⵜ) ⴰⵔ ⵜⴽⴽⴰⵜ ⵙ ⵓⴹⴳⵉⴳ ⵣⵓⵏ ⴷ ⵉⴱⵔⴳⵎⵎⵉ
33 ⵣⵓⵏ ⴷ ⵉⵕⴰⵎⴰⵏ ⵙⴳⴳⴰⵏⵉⵏ (ⵙⴳⴰⵏⵏⵉⵏ)
34 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ?
35 ⵖⵡⴰⴷ ⴰⴷ ⵉⴳⴰⵏ ⴰⵙⵙ ⵍⵍⵉ ⵖ ⵓⵔ ⴰⴷ ⵙⴰⵡⴰⵍⵏ
36 ⵓⵍⴰ ⴰⵔ ⴰⵙⵏ ⵉⵜⵜⵓⵙⵙⵓⵔⴰⵢ ⴼⴰⴷ ⴰⴷ ⵙⵙⵓⵔⴼⵏ
37 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ 
38 ⵉⵏⵏⴰ ⵕⴱⴱⵉ: ⵀⴰⵏⵏ ⵖⵡⴰⴷ ⴰⴷ ⵉⴳⴰⵏ ⴰⵙⵙ ⵏ ⵜⵉⵟⵟⵉⵜ, ⵏⵙⵎⵓⵏ ⴽⵯⵏ, ⴽⵯⵏⵏⵉ ⴷ ⵉⵎⵣⵡⵓⵔⴰ
39 ⵉⵖ ⴷⴰⵔⵓⵏ, ⴽⵔⴰ ⵏ ⵜⴽⵏⴷⴰⵡⵜ? ⴰⵢⵡⴰ, ⴽⵏⴷⴰⵜ ⵉⵢⵉ?
40 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ 
41 ⵀⴰⵏⵏ ⵉⵎⴽⵚⴰⴹ ⵏ ⵕⴱⴱⵉ, ⵍⵍⴰⵏ ⵖ ⵉⵙⵓⴽⵍⴰ ⴷ ⵉⵖⴱⵓⵍⴰ
42 ⵖⵉⴽⵍⵍⵉ ⴰⵙⵏ ⵍⵍⴰⵏ ⵜⴳⵎⵎⵓⵜⵉⵏ ⵖ ⴽⵔⴰⵢⴳⴰⵜ ⴰⵏⴰⵡ
43 ⴰⵔ ⴰⵙⵏ ⵉⵜⵜⵓⵏⵏⴰ (ⵉⵜⵜⵢⴰⵡⵏⵏⴰ) ⴰⵢⵡⴰ, ⵛⵛⴰⵜ ⴰⵔ ⵜⵙⵙⴰⵎ, ⵀⴰⵏⵏ ⵉⵔⵖⵓⴷ ⴰⵡⵏ, ⵙ ⵖⴰⵢⵍⵍⵉ ⵙ ⵜⵜ ⵉⵏⵏ ⵜⴽⴽⴰⵎ ⴰⵔ ⵜ ⵜⵙⴽⴰⵔⵎ
44 ⵉⵏⵏⴰ ⵕⴱⴱⵉ: ⵀⴰⵏⵏ ⵏⴽⴽⵯⵏⵉ ⵖⵉⴽⴰⵏⵏ ⴰⵙⵙ ⴰⴷ ⵏⴼⵔⵔⴰ ⵉ ⵉⵎⴰⵡⴰⵢⵏ
45 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ 
46 ⵖⵉⴽⵍⵍⵉ ⵉⵏⵏⴰ ⵕⴱⴱⵉ ⵉ ⵉⵎⵙⴽⵉⵔⴽⴽⵙⵏ: ⴰⵢⵡⴰ, ⵛⵛⴰⵜ ⵜⴼⵊⵊⵉⵊⵎ ⵉⵎⵉⴽⴽ ⵏ ⵓⵣⵎⵣ, ⵀⴰⵏⵏ ⴽⵯⵏⵏⵉ ⵜⴳⴰⵎ ⵉⴽⵏⵏⴰⴼⵏ, ⵜⵔⴰⵎ ⴰⵔⵡⴰⵙⵙ
47 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ 
48 ⵉⵖ ⴰⵙⵏ ⵉⵜⵜⵓⵏⵏⴰ ⴰⵢⵡⴰ ⵙⵃⵓⵏⵏⵔⴰⵜ ⵓⵔ ⴰⴷ ⵙⵃⵓⵏⵏⴰⵔⵏ: ⵣⵄⵎⴰ ⵓⵔ ⴰⴷ ⵜⵥⴰⵍⵍⴰⵏ 
49 ⴰⵔⵡⴰⵙⵙ ⴰⴽⵓⴷ ⴰⵏⵏ ⵉ ⵉⵎⵙⴽⵉⵔⴽⴽⵙⵏ 
50 ⵎⴰⵅⵅ ⵎⴰⵏ ⴰⵡⴰⵍ ⴹⴰⵕⴰⵜ **ⵍⵇⵯⵕⴰⵏ** ⴰⴷ ⵙ ⵔⴰⴷ ⵙⵓⵍ ⴼⵍⵙⵏ?

78
[ⴰⵏⵖⵎⵉⵙ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵖⴼ ⵎⵉⵜ ⴰ ⵖⴼ ⴰⴷ ⵜⵜⵎⵙⵇⵙⴰⵏ ⵉⵎⵏⴰⴱⴰⵍⵏ ⴳⵔⴰⵜⵙⵏ
2 ⵉⵙ ⴷ ⵖⴼ ⵓⵏⵖⵎⵉⵙ ⴰⵅⴰⵜⴰⵔ? ⵣⵄⵎⴰ ⴰⵙⵙ ⵏ ⵜⵖⵔⵖⴰⵔⵜ? 
3 ⵡⴰⵍⵍⵉ ⵖⴼ ⵎⵣⵔⴰⵢⵏ ⵎⴷⴷⵏ ⵉⵙ ⵔⴰⴷ ⵢⵉⵍⵉ? ⵏⵖ ⴷ ⵓⵀⵓ? 
4 ⵉⵏⵏⴰ ⵕⴱⴱⵉ: ⴰⵡⴰ, ⵄⴰⴷ, ⵀⴰⵏⵏ ⵔⴰⴷ ⵙⵓⵍ ⵙⵙⵏⵏ ⵎⴰⴷ ⵜⵏ ⵉⴷ ⵉⵇⵇⴰⵏⵏ? 
5 ⵖⵉⴽⵍⵍⵉ ⵔⴰⴷ ⴷⴰⵖ ⵙⵙⵏⵏ, ⴰⵛⴽⵓ ⴰⵔ ⴳⵉⵙⵏ ⵉⵜⵜⴳⴰⵍⵍⴰ ⵕⴱⴱⵉ? 
6 ⵉⵏⵏⴰ ⵕⴱⴱⵉ: ⵎⴰⵅⵅ ⵉⵙ ⵓⵔ ⵏⵙⴽⵉⵔ ⵖ ⵡⴰⴽⴰⵍ ⴰⵙⴽⵙⵍ ⵏ ⵜⵣⴷⵓⵖⵜ? 
7 ⵖⵉⴽ ⵍⵍⵉ ⵏⵙⴽⵔ ⵖ ⵉⴷⵔⴰⵔⵏ ⵜⵉⴳⵓⵙⵉⵏ? 
8 ⵏⴰⵢⵡⴰ ⵏⵙⴽⵔ ⴽⵯⵏ ⵜⴳⴰⵎ ⵉⵡⵜⵎⴰⵏ ⴷ ⵜⵓⵡⵜⵎⵉⵏ? 
9 ⵏⵙⴽⵔ ⵖ ⵢⵉⵟⵟⵚ ⵏⵏⵓⵏ ⴰⵙⵓⵏⴼⵓ? 
10 ⵏⵙⴽⵔ ⵖ ⵢⵉⴹ ⴰⵙⴷⵓⵍ
11 ⵖⵉⴽ ⵍⵍⵉ ⵏⵙⴽⵔ ⵖ ⵡⴰⵙⵙ ⴰⵙⴰⴷⵓⵔ
12 ⵙⵓⵍ ⵏⵙⵙⴽⵉ ⴳ ⵉⴳⴳⵉ ⵏⵏⵓⵏ ⵙⴰ ⵉⴳⵏⵡⴰⵏ ⴷⵓⵙⵏⵉⵏ
13 ⵏⵙⴽⵔ ⴰⵙⴼⵉⵡ ⴰⴼⴷⴰⴷⴷⴰⵢ, ⴰⴷ ⵜ ⵉⴳⴰⵏ ⴷ ⵜⴰⴼⵓⴽⵜ
14 ⵏⴰⵢⵡⴰ ⵏⵣⵣⵓⴳⵣ ⴷ ⴰⵎⴰⵏ ⴳⴳⵓⵜⵏⵉⵏ ⵖ ⵉⴷⴰⵍⵉⵡⵏ
15 ⴼⴰⴷ ⴰⴷ ⵙⵔⵙⵏ ⵏⵙⵙⵎⵖⵉ ⵉⵎⵏⴷⵉ ⴷ ⵜⵓⴳⴰ
16 ⴷ ⵜⴱⵃⴰⵔⵉⵏ ⵛⴷⴷⵔⵏⵉⵏ
17 ⵀⴰ ⵏⵏ ⴰⵙⵙ ⵏ ⵓⴼⵔⴰ ⵉⴳⴰ ⵢⴰⵏ ⵓⵣⵎⵣ ⵉⵜⵜⵓⵙⵙⴰⵏⵏ
18 ⴰⵙⵙ ⵍⵍⵉⵖ ⵔⴰⴷ ⵉⵜⵜⵓⵚⵡⴰⴹ ⵖ ⵉⵙⴽ, ⵙ ⴰⴷ ⵜⵜⴰⵛⴽⴰⵎ ⵜⵉⵔⵓⴱⴱⴰ
19 ⵙ ⵉⵜⵜⵓⵕⵥⴰⵎ ⵉⴳⵏⵏⴰ ⵉⴳ ⵉⵎⴰⵡⵏ
20 ⵙ ⴰⴽⵓⴼⵏ ⵉⴷⵔⴰⵔⵏ ⴳⵉⵏ ⵎⵉⵔⵓⵔ
21 ⵀⴰ ⵏⵏ ⵖ ⵡⴰⵙⵙ ⴰⵏⵏ ⴰⴷ ⴰⵙⵏ ⵉⵎⴷⵉ ⵓⵔⵡⴰⵙⵙ, ⴰⵏⵏ ⴳⵉⵙ ⴹⵕⵏ
22 ⵖⵉⴽ ⵍⵍⵉ ⵉⴳⴰ ⴰⵙⴰⵖⵓⵍ ⵏ ⵎⵉⴷⴷⵏⴽⴰⵢⵏ, ⵓⵔ ⴷⴰⵔⵙⵏ ⵎⴰⵏⵉ ⴰⵙ ⴽⴽⴰⵏ? 
23 ⴰⵢⵡⴰⵏ ⵣⴷⵖⵏ ⴳⵉⵙ ⵜⴰⵙⵓⵜⵉⵏ ⴳⴳⵓⵜⵏⵉⵏ
24 ⵓⵔ ⴰⴷ ⴳⵉⵙ ⵎⵟⵟⵉⵏ ⴰⵣⵓⵣⵡⵓ ⵉ ⵓⵍⴰⵡⵏ ⵏⵏⵙⵏ, ⵓⵍⴰ ⵜⵉⵙⵙⵉ
25 ⵎⴰⵛⵛ ⴰⵔ ⴳⵉⵙ ⵙⵙⴰⵏ ⵎⴰⴷ ⵉⴼⵍⵓⴼⴰⵏ ⴷ ⵓⵔⵚⴹ ⵏ ⴰⵢⵜ ⵓⵔⵡⴰⵙⵙ
26 ⵖⵉⴽ ⴰⵏⵏ ⴰⴷ ⵉⴳⴰ ⴰⵙⵏ ⵜⵉⵖⵔⴰⴷ ⵍⵍⵉ ⴷ ⴷⵉⵙⵏ ⵢⵓⵛⴽⴰⵏ
27 ⴰⵛⴽⵓ ⴽⴽⴰⵏ ⵜⵜ ⵉⵏⵏ ⵖⴰⵍⵏ ⵉⵙ ⵓⵔ ⵔⴰⴷ ⵜⵜⵓⵙⵇⵙⵉⵏ? 
28 ⵉⵏⵏⴰ ⵕⴱⴱⵉ ⵖⵉⴽ ⵍⵍⵉ ⵙⵙⴽⴰⵔⴽⴽⵙⵏ ⵜⵉⵎⵉⵜⴰⵔ ⵏⵏⵖ, ⵣⵄⵎⴰ **ⵍⵇⵯⵕⴰⵏ**, ⴰⵛⴽⵓ ⴳⴰⵏ ⵉⵎⵙⵙⴽⵉⵔ ⴽⴽⵙⵏ ⴱⴰⵀⵔⴰ
29 ⵀⴰ ⵏⵏ ⴽⵔⴰ ⵉⵜⵜⵓⵙⴽⴰⵔⵏ ⵏⵓⵔⴰ ⵜ ⵙ ⵜⵉⵔⵔⴰ ⴳ ⵓⴷⵍⵉⵙ ⵉⵜⵜⵓⵃⴹⴰⵏ
30 ⵉⵜⵜⵓⵏⵏⴰ ⴰⵙⵏ: ⴰⵢⵡⴰ ⵎⴹⵉⵢⴰⵜ ⵜⵉⵖⵔⴰⴷ ⵏⵏⵓⵏ? ⵀⴰ ⵏⵏ ⵓⵔ ⵙⴰⵔ ⵔⴰⴷ ⴰⵡⵏ ⵏⵙⵙⵓⴳⵜ ⴱⵍⴰ ⵜⴰⵎⵎⴰⵔⴰ ⵅⴼ ⵜⴰⵢⵢⴰⴹ
31 ⴰⵎⵎⴰ ⵉⵎⴽⵚⴰⴹ ⵏ ⵕⴱⴱⵉ ⵀⴰ ⵏⵏ ⵉⵍⵍⴰ ⴰⵙⵏ ⵓⵎⵔⴽⵉⴷ
32 ⴰⴷ ⵜ ⵉⴳⴰⵏ ⴷ ⵜⴱⵃⴰⵔⵉⵏ ⴷ ⵡⴰⴹⵉⵍ, ⴷ ⵎⴰⴷ ⵜ ⵉⵔⵡⴰⵙⵏ
33 ⴷ ⵜⵔⴱⴰⵜⵉⵏ ⴳⴰⴷⴷⴰⵏⵉⵏ ⵍⴰⵏⵉⵏ ⵜⵓⵇⴰⵜⵉⵏ
34 *****
35 ⴷ ⵡⴰⵟⵟⴰⵚ ⵏ ⵓⵏⵥⵉⵕ ⵉⴽⵜⴰⵔⵏ: ⴰⵎⴰⵏ ⵏ ⵡⴰⴹⵉⵍ
36 ⵖⵉⴽ ⴰⵏⵏ ⵉⴳⴰ ⵜⵉⵖⵔⴰⴷ ⵣⵖ ⴷⴰⵔ ⵕⴱⴱⵉ ⵏⵏⴽ,  ⵖⵉⴽ ⵍⵍⵉ ⵉⴳⴰ ⵜⵉⴽⴽⵉ ⵉⴳⴳⵓⵜⵏ
37 ⵀⴰ ⵏⵏ ⵏⵜⵜⴰ ⴰⴷ ⵉⴳⴰⵏ ⵕⴱⴱⵉ ⵏ ⵉⴳⵏⵡⴰⵏ ⴷ ⵡⴰⴽⴰⵍ, ⴷ ⴽⵔⴰ ⵉⵍⵍⴰⵏ ⵖ ⴳⵔⴰⵜⵙⵏ, ⵏⵜⵜⴰ ⴰⴷ ⵉⴳⴰⵏ ⴰⵎⴰⵍⵍⴰⵢ, ⵓⵔ ⵉⵥⴹⴰⵕ ⵎⵇⵇⴰⵔ ⴷ ⵢⴰⵏ ⴰⴷ ⵙⵔⵙ ⵉⵙⴰⵡⵍ, ⴰⵛⴽⵓ ⴽⵚⵓⴹⵏ ⵜ
38 ⵖ ⵡⴰⵙⵙ ⵍⵍⵉ ⵖ ⵔⴰⴷ ⵉⴱⵉⴷⴷ **ⵊⵉⴱⵔⵉⵍ** ⴷ ⵉⵏⵉⵔⵏ ⴳⵉⵏ ⴷⴷⵔⵙⵜ ⵓⵔ ⵉⵙⴰⵡⴰⵍⵏ ⴱⵍⴰ ⵙ ⵜⵓⵔⴰⵢⵜ ⵏ ⵓⵎⴰⵍⵍⴰⵢ ⵙⵓⵍ ⴰⵔ ⵉⵜⵜⵉⵏⵉ ⵜⴰⵖⵓⵥⵏⵉ
39 ⵀⴰ ⵏⵏ ⵖ ⵡⴰⵙⵙ ⴰⵏⵏ ⴰⴷ ⵉⴳⴰⵏ ⴰⵙⵙ ⵉⵏⵣⴳⵉ ⵉ ⵡⴰⵏⵏⴰ ⵉⵔⴰⵏ ⴰⴷ ⵉⵎⵓⵏ ⴷ ⵓⵖⴰⵔⴰⵙ ⵏ ⵕⴱⴱⵉ ⵏⵏⵙ
40 ⵉⵏⵏⴰ ⵕⴱⴱⵉ: ⵀⴰ ⵏⵏ ⵏⴽⴽⵯⵏⵉ ⵏⵙⵙⵉⵡⴷ ⴽⵯⵏ ⵙ ⵢⴰⵜ ⵜⵎⵎⴰⵔⴰ ⴷ ⵢⴰⵥⵏ, ⴳ ⵡⴰⵙⵙ ⵍⵍⵉ ⵖ ⵔⴰⴷ ⵉⵜⵜⵎⵏⵉⴷ ⵓⴼⴳⴰⵏ ⴽⵔⴰ ⵉⵙⴽⵔ, ⵖ ⵡⴰⵙⵙ ⴰⵏⵏ ⴰⵔ ⵉⵜⵜⵉⵏⵉ ⵓⵎⵏⴰⴱⴰⵍ: ⵎⵜⴰⴷⴷ ⵉⵙ ⵀⵍⵍⵉ ⴳⵉⵖ ⴰⴽⴰⵍ? ⴰⴷ ⴷ ⵓⵔ ⵏⴽⵔⵖ ⵖ ⵓⵙⵎⴹⵍ? 

79
[ⵉⵎⵙⵙⵓⴽⴰⴼ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⴰⴷ ⴳⴳⴰⵍⵖ ⵙ ⵉⵏⵉⵔⵏ ⵍⵍⵉ ⵉⵙⵙⵓⴽⵓⴼⵏ ⵉⵎⴰⵏ ⵏ ⵉⵎⵏⴰⴱⴰⵍⵏ ⵙ ⵜⴷⵓⵙⵉ
2 ⴷ ⵉⵏⵉⵔⵏ ⵍⵍⵉ ⵙⵙⴼⵏⵉⵏ ⵉⵎⴰⵏ ⵏ ⵉⵏⴰⴼⵍⴰⵙⵏ ⵙ ⵍⵃⵉⵏ
3 ⴷ ⵉⵏⵉⵔⵏ ⵍⵍⵉ ⴷ ⵜⴳⴳⵓⵣⵏⵉⵏ ⴳ ⵉⴳⵏⵏⴰ
4 ⴷ ⵉⵏⵉⵔⵏ ⵉⵎⵣⵡⵓⵔⴰ ⵏ ⵉⵎⴰⵏ ⵙ ⵜⵓⵔⵜⵉⵜ ⵏ ⵕⴱⴱⵉ
5 ⴷ ⵉⵏⵉⵔⵏ ⵍⵍⵉ ⵙⵙⵍⴽⵓⵎⵏⵉⵏ ⵎⴰⴷ ⵉⵔⴰ ⵕⴱⴱⵉ
6 ⴰⴷ ⵙⴰⵔ ⴷ ⵜⵏⴽⵔⵎ ⴳ ⵉⵙⵎⴹⴰⵍ ⵏⵏⵓⵏ, ⴳ ⵡⴰⵙⵙ ⵍⵍⵉ ⴳ ⵔⴰⴷ ⵜⴰⵎⵥ ⵜⵔⴳⵉⴳⴰⵜ ⵉⴳⴳⵓⵜⵏ ⴽⵔⴰ ⵉⵍⵍⴰⵏ
7 ⴰⴷ ⵜⵜ ⵜⴻⵜⵜⴹⴼⴰⵕ ⵜⵔⴳⵉⴳⴰⵜⴼⵢⴰⴹⵏⵉⵏ ⵓⴳⴳⴰⵔ ⵏⵏⵙ
8 ⴰⴽⵓⴷ ⴰⵏⵏ ⵔⴰⴷ ⵜⵜⵔⴳⵉⴳⵉⵏ ⵓⵍⴰⵡⵏ ⵙ ⵜⵓⵡⴷⴰ
9 ⵖⵉⴽ ⴰⵏⵏ ⴷ ⵉⵥⵕⵉ ⵏⵏⵙⵏ ⵉⵏⵏⵓⴳⵔ, ⵙ ⵜⵓⵡⴷⴰ ⵏ ⵎⴰⴷ ⵥⵕⴰⵏ? 
10 ⴰⵢⵡⴰⵏ ⴰⵔ ⵜⵜⵉⵏⵉⵏ: ⵎⴰⵅⵅ ⵉⵙ ⵔⴰⴷ ⴷⴰⵖ ⵏⵓⵔⵔⵉ ⵙ ⵜⵎⵣⵡⴰⵔⵓⵜ?
11 ⵉⵖ ⵢⴰⴷ ⵏⴳⴰ ⵉⵅⵙⴰⵏ ⵔⴽⵎⵏⵉⵏ?
12 ⵏⵏⴰⵏ ⵉⵖ ⴷⴰⵖ ⵏⵓⵔⵔⵉ, ⵀⴰ ⵏⵏ ⵖⵉⴽ ⴰⵏⵏ ⴰⵢ ⵉⴳⴰⵏ ⵜⴰⵔⵡⵡⴰⵢⵜ ⵜⴰⵔⴼⴰⴼⴰⵏⵜ
13 ⵉⵏⵏⴰ ⵕⴱⴱⵉ: ⴰⵡⴰ, ⵀⴰ ⵏⵏ ⵖⵉⴽ ⴰⵏⵏ ⵓⵔ ⵉⴳⵉ ⴱⵍⴰ ⵢⴰⵜ ⵜⵖⵓⵢⵢⵉⵜ
14 ⵙⵉⵖ ⵏⵓⵜ ⵍⵍⴰⵏⴳ ⵉⴳⴳⵉ ⵏ ⵡⴰⴽⴰⵍ
15 ⵎⴰⵅⵅ ⵉⵙ ⴽ ⵉⴷ ⵓⵔ ⵢⵓⵛⴽⵉ ⵓⵏⵖⵎⵉⵙ ⵏ **ⵎⵓⵙⴰ**? 
16 ⵉⵍⵍⵉⵖ ⴰⵙ ⵉⵖⵔⴰ ⵕⴱⴱⵉ ⵏⵏⵙ ⴳ ⵡⴰⵙⵉⴼ ⵏ **ⵟⵓⵡⴰ** ⴰⴼⵓⵥⴰⵕ?
17 ⵉⵏⵏⴰ ⴰⵙ: ⴰⵢⵡⴰ ⴷⴷⵓ ⵙ **ⴼⵉⵔⵄⴰⵡⵏ**, ⵀⴰ ⵏⵏ ⵉⵣⵔⵉ ⴰⵡⵜⵜⵓ
18 ⵉⵏⵉ ⴰⵙ: ⵉⵙ ⴳⵉⴽ ⵉⵍⵍⴰ ⵎⴰⴷ ⵉⵜⵜⵢⵓⵔⵔⴰⵢⵏ ⵙ ⵓⵖⴰⵔⴰⵙ ⵏ ⵕⴱⴱⵉ? 
19 ⴰⵢⵡⴰ ⵎⵍⵖ ⴰⴽ ⵕⴱⴱⵉ ⵏⵏⴽ ⴼⴰⴷ ⴰⴷ ⵜ ⵜⵉⴽⵚⵓⴹⵜ? 
20 ⵢⴰⵢⵡⴰ ⵉⵎⵍ ⴰⵙ ⵜⴰⵎⴰⵜⴰⵔⵜ ⵎⵇⵇⵓⵔⵏ
21 ****
22 ⵎⴰⵛⵛ **ⴼⵉⵔⵄⴰⵡⵏ** ⵉⵙⵙⴽⵉⵔⴽⴽⵉⵙ **ⵎⵓⵙⴰ** ⵖⵉⴽ ⵍⵍⵉ ⵉⵎⵎⵣⵔⵉ ⵓⵖⴰⵔⴰⵙ ⵏ ⵕⴱⴱⵉ
23 ⵢⴰⵢⵡⴰ ⵉⵙⵎⵓⵏ ⵉⵎⵃⵔⴰⴳⵏ ⵉⵙⴰⵡⵍ
24 ⵉⵏⵏⴰ: ⵀⴰ ⵏⵏ ⵏⴽⴽⵉ ⴰⵢ ⵉⴳⴰⵏ ⵕⴱⴱⵉ ⵏⵏⵓⵏ ⴰⵎⴰⵜⵜⵓⵢ
25 ⵢⴰⵢⵡⴰ ⵕⴱⴱⵉ ⵉⵙⵔⴼⵓⴼⵏ ⵜ ⵙ ⵜⵎⵎⴰⵔⴰ ⵏ ⵜⵎⴳⴳⴰⵔⵓⵜ, ⵓⵍⴰ ⵜⴰⵎⵣⵡⴰⵔⵓⵜ, ⵉⵙⵔⴼⵓⴼⵏ ⵜ ⵙ ⵓⴷⵓⵎ, ⴰⵢ ⵍⵍⵉⵖ ⵉⵏⵏⴰ: ⵏⴽⴽⵉ ⴰⴷ ⵉⴳⴰⵏ ⵕⴱⴱⵉ ⵏⵏⵓⵏ ⵢⴰⵜⵜⵓⵢⵏ? ⵜⴰⵎⵣⵡⴰⵔⵓⵜ, ⴰⵢ ⵍⵍⵉⵖ ⵉⵏⵏⴰ: ⵀⴰ ⵏⵏ ⵓⵔ ⴰⵡⵏ ⵙⵙⵉⵏⵖ ⴽⵔⴰ ⵏ ⵕⴱⴱⵉ ⴱⵍⴰ ⵏⴽⴽⵉ? 
26 ⵀⴰ ⵏⵏ ⵖⵉⴽ ⴰⵏⵏ ⵉⵍⵍⴰ ⴳⵉⵙ ⵓⵙⵡⵉⵏⴳⵎ ⵉ ⵡⴰⵏⵏⴰ ⵉⴽⵚⵓⴹⵏ ⵕⴱⴱⵉ
27 ⵉⵏⵏⴰ ⵕⴱⴱⵉ: ⴰⵡⴰ, ⵉⵙ ⴷ ⴰⵙⴽⴽⵉⵔ ⵏⵏⵓⵏ ⴰ ⴳ ⵜⴳⴳⵓⵜ ⵜⵎⵎⴰⵔⴰ? ⵏⵖ ⴷ ⵉⴳⵏⵏⴰ ⵍⵍⵉ ⵉⵙⵙⴽⵉ ⴰⵖ ⵜⴳⴳⵓⵜ? 
28 ⵙⵓⵍ ⵕⴱⴱⵉ ⵉⵙⴰⵜⵜⵓⵢ ⵜⴰⴷⵓⵍⵉ ⵏⵏⵙ ⵉⵙⴳⵉⴷⴷⵉ ⵜ
29 ⵢⴰⵢⵡⴰ ⵉⵙⵉⵙⴳⵉⵏ ⵢⵉⴹ ⵏⵏⵙ, ⵖⵉⴽ ⵍⵍⵉ ⵉⵙⵉⵙⴼⵉⵡ ⴰⵙⵙ ⵏⵏⵙ, ⵙ ⵓⵖⵍⵍⴰⵢ ⵏ ⵜⴰⴼⵓⴽⵜ
30 ⵖⵉⴽ ⵍⵍⵉ ⵉⴼⵙⵔ ⴰⴽⴰⵍ ⴹⴰⵕⴰⵜ ⵖⵉⴽ ⴰⵏⵏ
31 ⵢⴰⵢⵡⴰ ⵉⵙⵙⴼⴰⵖ ⴷ ⴳⵉⵙ ⴰⵎⴰⵏ ⵏⵏⵙ, ⴷ ⵜⴳⴰ ⵏⵏⵙ ⴷ ⵎⴰⴷ ⵜⵉⵔⵡⴰⵙⵏ
32 ⵢⴰⵢⵡⴰ ⵉⵙⵙⵎⵖⵉ ⴼⵍⵍⴰⵙ ⵉⴷⵔⴰⵔⵏ ⵣⵓⵏ ⴷ ⵜⵉⴳⵓⵙⵉⵏ
33 ⴼⴰⴷ ⴰⴷ ⴽⵏ ⵉⵙⴼⵊⵊⵉⵊ ⴽⵏⵏⵉ ⴷ ⵜⴰⵢⵡⴰⵍⵉⵏ ⵏⵏⵓⵏ
34 ⵀⴰ ⵏⵏ ⵉⵖ ⴷ ⵜⵓⵛⴽⴰ ⵜⵙⴰⴽⵔⴰⵔⵜ ⵎⵇⵇⵓⵔⵏ
35 ⴰⴷ ⵜⵜ ⵉⴳⴰⵏ ⴷ ⵡⴰⵙⵙ ⵏ ⵜⵖⵔⴰⵖⴰⵔⵜ, ⵍⵍⵉⴳ ⴰⵢ ⵉⴽⵜⵜⵉ ⵓⴼⴳⴰⵏ ⴽⵔⴰ ⵉⵙⴽⵔ ⴳ ⵜⵓⴷⵔⵜ ⵏⵏⵙ?
36 ⵙ ⴷ ⵓⴳⴳⴰⵏ ⵓⵥⵉⵥⵏ ⵏ ⵍⴰⴼⵉⵢⵜ ⵉ ⴽⵔⴰ ⵉⵜⵜⵎⵏⴰⴷⵏ
37 ⴰⴽⵓⴷ ⴰⵏⵏ, ⵀⴰ ⵏⵏ ⵡⴰⵏⵏⴰ ⵉⵏⴱⵍⵏ
38 ⵢⴰⵢⵡ ⵉⵙⵙⵓⴼ ⵜⵓⴷⵔⵜ ⵏ **ⴷⴷⵓⵏⵉⵜ** ⴰⴷ
39 ⵀⴰ ⵏⵏ ⵜⴰⵣⴷⵖⵜ ⵏⵏⵙ ⴳ ⵓⵔⵡⴰⵙⵙ
40 ⴰⵎⵎⴰ ⵡⴰⵏⵏⴰ ⵉⴽⵚⵓⴹⵏ ⴰⴱⴷⴷⴰⴷ ⴳⵔ ⵉⴼⴰⵙⵙⵏ ⵏ ⵕⴱⴱⵉ ⵏⵏⵙ? ⵢⴰⵢⵡⴰ ⵉⴳⵔⴰⵄ ⵉⵅⴼ ⵏⵏⵙ ⵅⴼ ⵜⴰⵢⵔⵉ ⵏⵏⵙ
41 ⵀⴰ ⵏⵏ ⵜⵓⵔⵜⵉⵜ ⴰⵢ ⵉⴳⴰⵏ ⵜⴰⵣⴷⵖⵜ ⵏⵏⵙ
42 ⵀⴰ ⵏⵏ ⴰⵔ ⴽ ⵙⴰⵇⵙⴰⵏ ⴳ ⵉⵍⴽⴽⵓⵎⵏ? ⵎⴰⵏⴰⴳⵓ ⵔⴰⴷ ⵉⵍⵉⵏ? 
43 ⵎⴰⵅⵅ ⵎⴰⵏⵉ ⵙⵔⴽ ⵜⴽⴽⴰ ⵜⵓⵙⵙⵏⴰ ⵏⵏⵙⵏ ⴽⵉⵢⵢⵉ? 
44 ⵀⴰ ⵏⵏ ⵕⴱⴱⵉ ⵏⵏⴽ ⴽⴰ ⴰⴷ ⴷⴰⵔ ⵉⵍⵍⴰ ⵓⵣⵎⵣ ⵏⵏⵙ
45 ⵀⴰ ⵏⵏ ⴰⴷ ⴰⴽⴽⵯ ⵜⴳⵉⴷ ⴽⵢⵢⵉ ⴷ ⵓⵙⵙⵉⵡⴷ ⵏ ⵡⴰⵏⵏⴰ ⵉⴽⵚⵓⴹⵏ
46 ⵀⴰ ⵏⵏ ⴰⵙⵙ ⵏⵏⴰ ⵜ ⵜⵜⵎⵏⴰⴷⵏ, ⴳⴰⵏ ⵣⵓⵏ ⴷ ⵉⵖ ⵓⵔ ⴽⴽⵉⵏ ⴳ ⵉⵙⵎⴹⴰⵍ ⵏⵏⵙⵏ ⴰ ⵖⴰⵔ ⵢⴰⵜ ⵜⴷⵓⴳⴳⴰ, ⵏⵖ ⵢⴰⵜ ⵜⵉⵢⵢⵍⴳⵉ

80
[ⵜⴰⴽⵔⵙⵉ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵀⴰ ⵏⵏ ⵉⴽⵔⵙ ⵓⵎⴰⵣⴰⵏ ⵏ ⵕⴱⴱⵉ ⵉⴳⵏⵣⵉ ⵏⵏⵙ ⵢⴰⵢⵡⴰ ⵢⴰⵏⴼ
2 ⴰⵛⴽⵓ ⵢⵓⵛⴽⴰ ⴷ ⵙ ⴷⴰⵔⵙ ⵓⴱⵓⴽⴰⴹ, ⴰⵔ ⵜ ⵉⵙⴰⵇⵙⴰ
3 ⵉⵏⵏⴰ ⴰⵙ ⵕⴱⴱⵉ: ⵎⴰⵅⵅ ⵎⴰ ⵙ ⵜⵙⵙⵏⴷ ⴰⴱⵓⴽⴰⴹ ⴰⴷ, ⵀⴰ ⵏⵏ ⵓⵔ ⵏⵏ ⵢⴰⴳⴳⵓⴳ ⴰⴷ ⵉⴳ ⵡⴰⴷ ⵉⵖⵓⵙⵏ ⵙ ⵖⴰⵢ ⵍⵍⵉ ⵔⴰⴷ ⴰⵙ ⵜⵎⵍⴷ? 
4 ⵏⵖ ⵉⵙⵡⵉⵏⴳⵉⵎ ⵙ ⴰⵙ ⵉⵔⵡⴰ ⵎⴰ ⵙ ⴰⵙ ⵜⵏⵏⵉⴷ
5 ⴰⵎⵎⴰ ⵖⵡⴰⵍⵍⵉ ⵉⵟⵟⴰⴼⵏ ⴰⵢⴰⴷⴰ ⵉⴳⴳⵓⵜⵏ
6 ⵜⴰⵢⵡⴰⵜ ⴽⵢⵢⵉ ⵜⴰⵡⵉⴷ ⵜⵜ ⴳⵉⵙ ⵜⴼⵍⴷ ⴰⴱⵓⴽⴰⴹ
7 ⵀⴰ ⵏⵏ ⵓⵔ ⴼⵍⵍⴰⴽ ⵉⵍⵍⵉ ⴰⴷ ⵉⴼⵍⵙ
8 ⴰⵎⵎⴰ ⵖⵡⴰⵍⵍⵉ ⴽ ⵉⴷ ⵢⵓⵛⴽⴰⵏ ⵙ ⵜⴰⵣⵣⵍⴰ
9 ⵙⵓⵍ ⵏⵜⵜⴰ ⵉⴽⵚⵓⴹ ⵕⴱⴱⵉ ⵏⵏⵙ
10 ⵜⴰⵢⵡⴰⵜ ⴽⵢⵢⵉ ⵜⵏⵅⵅⵍⴷ ⵜ
11 ⵎⴰⵅⵅ? ⴰⵢⵍⵍⵉⵖ ⵜⵙⴽⵔⴷ ⵖⵉⴽ ⴰⵏⵏ? ⵀⴰ ⵏⵏ ⵅⵜⴰⴷ ⵜⴳⴰ ⴰⵙⵙⵓⴽⵜⵉ
12 ⵡⴰⵏⵏⴰ ⵉⵔⴰⵏ ⵉⵙⵙⵏ ⵙⵔⵙ
13 ⵀⴰ ⵏⵏ ⵖⵉⴽ ⴰⵏⵏ ⵉⵍⵍⴰ ⴳ ⵡⴰⵔⵔⴰⵜⵏ ⴳ ⴷⴰⵔ ⵕⴱⴱⵉ 
14 ⵖⵉⴽ ⵍⵍⵉ ⴰⵜⵜⵓⵢⵏ ⵖⵓⵙⵏ
15 ⵜⵜⵢⴰⵔⴰⵏ ⵙ ⵉⴼⴰⵙⵙⵏ ⵏ ⵉⵏⵉⵔⵏ
16 ⴳⴰⵏⵉⵏ ⵉⵎⵙⴳⴷⵏ ⵉⵙⵏⴰⵎⵎⴰⵔⵏ
17 ⴰⴷ ⵉⵔⴳⵎ ⵕⴱⴱⵉ ⴰⴼⴳⴰⵏ, ⵎⴰⵜⵜⴰ ⵖⵉⴽ ⴰⵏⵏ ⴷ ⵉⵏⴱⵍ? 
18 ⵎⴰⵅⵅ ⵎⴰ ⴳ ⵜ ⵉⵙⴽⵔ ⵕⴱⴱⵉ? 
19 ⵀⴰ ⵏⵏ ⵉⵙⴽⵔ ⵜ ⴳ ⵓⴱⵔⵖⵓⵢ ⵢⴰⵔⴰ ⵜⵓⴷⵔⵜ ⵏⵏⵙ
20 ⵢⴰⵢⵡⴰ ⵉⵙⵙⴰⵏⵓⵏ ⴰⵙ ⵜⵓⵙⵙⵏⴰ ⵏ ⵜⵓⴷⵔⵜ ⵏⵏⵙ
21 ⵖⵉⴽ ⵍⵍⵉ ⵜ ⵜⵏⵖⴰ ⵉⵎⴹⵍ ⵜ, ⵓⵔ ⵜ ⵢⵓⵊⵊⵉ ⵣⵓⵏ ⴷ ⵜⴰⵢⵡⴰⵍⵉⵏ
22 ⴰⴽⵓⴷ ⵏⵏⴰ ⵉⵔⴰ ⵉⵙⵙⴼⴰⵖ ⴷ ⵉⴷ ⴳ ⵓⵙⵎⴹⵍ ⵏⵏⵙ
23 ⴰⵟⵕⵙ ⵓⵔⵜⴰ ⴰⴽ ⵉⵙⴽⵉⵔ ⵎⴰⵙ ⴰⵙ ⵉⵏⵏⴰ ⵕⴱⴱⵉ ⵏⵏⵙ? 
24 ⵀⴰ ⵏⵏ ⵉⵍⵍⴰ ⴼ ⵓⴼⴳⴰⵏ ⴰⴷ ⵉⵙⵡⵉⵏⴳⵎ ⴳ ⵓⵎⵜⵛⵓ ⵏⵏⵙ? 
25 ⵉⵏⵏⴰ ⵕⴱⴱⵉ: ⵀⴰ ⵏⵏ ⵏⵇⵇⵉⴷ ⴰⵎⴰⵏ ⴳ ⵢⵉⴷⵉⵍ ⵙ ⴳⴰⵏ ⴰⵏⵥⴰⵕ
26 ⵏⴰⵢⵡⴰ ⵏⵙⴼⵔⵙⵙⵉ ⴰⴽⴰⵍ ⵉⴳⴰ ⵜⵉⵙⵜⵖⵉⵏ ⵙ ⵜⵓⴳⴰ
27 ⵏⴰⵢⵡⴰ ⵏⵙⵎⵖⵉ ⴷ ⴳⵉⵙ ⵉⵎⵏⴷⵉ, ⵣⵓⵏ ⴷ ⵉⵔⴷⵏ, ⴷ ⵜⵎⵥⵉⵏ
28 ⴷ ⵡⴰⴹⵉⵍ ⵉ ⵓⴼⴳⴰⵏ, ⴷ ⵓⵙⴰⵖⵓⵔ ⵉ ⵜⴰⵢⵡⴰⵍⵉⵏ
29 ⴷ ⵓⵣⵎⵎⵓⵔ ⵏ ⵓⵥⵥⵖⵓⵔ, ⴷ ⵉⴳⵓⵊⵊⴰⴼ ⵏ ⵜⵉⵢⵢⵏⵉ
30 ⴷ ⵜⴱⵃⴰⵔⵉⵏ ⵎⵎⵓ ⵜⴰⴷⴷⴰⴳⵉⵏ ⵛⴷⴷⵔⵏⵉⵏ
31 ⴷ ⵜⴳⵎⵎⵓⵜⵉⵏ ⵖⵉⴽ ⴰⵏⵏ ⴷ ⵜⵍⵉⴱⵓⵜ ⵉ ⵜⴰⵢⵡⴰⵍⵉⵏ
32 ⴼⴰⴷ ⴰⴷ ⴽⵏⵏ ⵉⵙⴼⵊⵊⵉⵊ ⴽⵏⵏⵉ ⴷ ⵜⴰⵢⵡⴰⵍⵉⵏ ⵏⵏⵓⵏ ⴰⵔ ⴰⵙⵙ ⵏ ⵜⵖⵔⵖⴰⵔⵜ
33 ⵀⴰ ⵏⵏ ⵉⵖ ⴷ ⵜⵓⵛⴽⴰ ⵜⵖⵓⵢⵢⵉⵜ
34 ⴳ ⵡⴰⵙⵙ ⵍⵍⵉ ⴳ ⵔⴰⴷ ⵉⵜⵜⵔⵡⴰⵍ ⵓⴼⴳⴰⵏ ⴳ ⴳⵯⵎⴰⵙ
35 ⴷ ⵉⵏⵏⴰⵙ,  ⴷ ⴱⴰⴱⴰⵙ
36 ⴷ ⵜⵎⵖⴰⵔⵜ ⵏⵏⵙ ⴷ ⵜⴰⵔⵡⴰ ⵏⵏⵙ
37 ⴳ ⵡⴰⵙⵙ ⴰⵏⵏ, ⴽⵔⴰⵢⴳⴰⵜ ⵢⴰⵏ ⴰⴽⵓⴷ ⴰⵏⵏ ⵢⵉⵡⵉ ⵜⵜ ⴰ ⵖⴰⵔ ⴳ ⵉⵅⴼ ⵏⵏⵙ
38 ⵉⵏⵏⴰ ⵕⴱⴱⵉ ⴳ ⵡⴰⵙⵙ ⴰⵏⵏ: ⵍⵍⴰⵏ ⴳ ⵉⵏⵏ ⵓⴷⵎⴰⵡⵏ ⵙⵓⴼⵓⵏⵉⵏ
39 ⵙⵓⵍ ⴰⵔ ⵜⴹⵚⴰⵏ ⴰⵔ ⵙⴷⴷⵓⵜⵏ, ⴰⵛⴽⵓ ⵍⵍⴰⵏ ⴳ ⵜⵓⵔⵜⵉⵜ
40 ⵖⵉⴽ ⴰⵏⵏ ⴷ ⵓⴷⵎⴰⵡⵏ ⵢⴰⴹⵏⵉⵏ ⴰⴽⵓⴷ ⴰⵏⵏ ⵉⴷⵍ ⵜⵏ ⵓⴳⴹⵕⵓⵕ
41 ⵜⵃⴱⴰ ⵜⵏ ⵜⵙⵓⴳⵏⵉ
42 ⵖⵡⵉⵏⵏ ⵏⵜⵏⵉ ⵙ ⵉⵅⴼⴰⵡⵏ ⵏⵏⵙⵏ ⴰⵢ ⵉⴳⴰⵏ ⵉⵎⵏⴰⴱⴰⵍⵏ ⵉⵏⴼⵔⴰⵖ

81
[ⴰⵎⵓⵜⵜⵍ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵉⵖ ⵜⵎⵎⵓⵜⵜⵍ ⵜⴰⴼⵓⴽⵜ, ⵜⵏⵙ ⵜⵉⴼⴰⵡⵜ ⵏⵏⵙ?
2 ⴷ ⵉⵖ ⵍⵍⵓⵣⵣⴰⵏ ⵉⵜⵔⴰⵏ
3 ⴷ ⵉⵖ ⴰⴽⵓⴼⵏ ⵉⴷⵔⴰⵔⵏ ⵖ ⵓⴷⵖⴰⵔ ⵏⵏⵙⵏ
4 ⴷ ⵜⵔⴰⵎⵉⵏ ⵉⵖ ⵜⵜⵓⵏⵏⵅⴰⵍⵏⵜ, ⵡⴰⵅⵅⴰ ⵍⴰⵏⵜ ⴰⵜⵉⴳ? 
5 ⴷ ⵜⴰⵢⵡⴰⵍⵉⵏ ⵉⵖ ⵎⵓⵏⵏⵜ, ⵖ ⴽⵔⴰ ⵉⴳⴰⵏ ⴰⵏⴰⵡ, ⵣⵓⵏ ⴷ ⵜⴰⵖⴰⴹⵜ ⴷ ⵓⵛⵛⵏ? 
6 ⴷ ⵉⵖ ⴼⵍⵓⴼⴰⵏ ⵉⴳⵔⵡⴰⵍⵏ: (**ⵍⴱⵉⵃⴰⵕ**)
7 ⴷ ⵉⵎⴰⵏ ⵉⵖ ⵜⵜⵓⵥⵍⴰⵢⵏ ⴽⵔⴰⵢⴳⴰⵜ ⴰⵏⴰⵡ ⵉⵎⵓⵏ ⴷ ⵎⴰⴷ ⵜ ⵉⵔⵡⴰⵙⵏ
8 ⴷ ⵜⴰⵣⵣⴰⵏⵜ ⵉⵖ ⵜⵜⵓⵙⵇⵙⴰ?
9 ⵎⴰⴷ ⵉⴳⴰⵏ ⴰⴱⴽⴽⴰⴹ ⵏⵏⵙ ⴰⵢⵍⵍⵉⵖ ⵜⵜⵓⵎⴹⴰⵍ ⵜⵙⵓⵍ ⵏⵉⵜ ⵙⵓⵍ? 
10 ⴷ ⵉⵖ ⵜⵜⵓⴼⵙⴰⵎⵏ ⵡⴰⵔⵔⴰⵜⵏ, ⵏ ⴽⵔⴰ ⵉⵙⴽⵔ ⵓⴼⴳⴰⵏ
11 ⴷ ⵉⵖ ⵉⵎⵎⴰⵜⵜⵉ ⵉⴳⵏⵏⴰ ⵖ ⵓⴷⵖⴰⵔ ⵏⵏⵙ? 
12 ⴷ ⵉⵖ ⵜⴼⴷⴰⴷⴷⵉ ⵜⵎⵥⵍⴰ ⵏ ⵓⵔⵡⴰⵙⵙ
13 ⴷ ⵉⵖ ⴷ ⵜⴰⵥ ⵜⵓⵔⵜⵉⵜ ⵏ ⵕⴱⴱⵉ ⵙ ⴷⴰⵔ ⵉⵏⴰⴼⵍⴰⵙⵏ
14 ⴰⴽⵓⴷ ⴰⵏⵏ ⴽⵔⴰⵢⴳⴰⵜ ⵢⴰⵏ ⵉⵙⵙⵏ ⵎⴰⴷ ⵉⵙⴽⵔ ⵖ ⵜⵓⴷⵔⵜ ⵏⵏⵙ? 
15 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵉⵜⵔⴰⵏ ⵉⵖ ⵉⵡⵔⵔⵉⵏ
16 ⵍⵍⵉ ⵉⴳⴰⵏ ⵉⵜⵔⴰⵏ ⵉⵖ ⵏⵜⵍⵏ
17 ⴷ ⵢⵉⴹ ⵉⵖ ⴷ ⵉⵣⵣⵓⴳⴰⵣ ⵙ ⵜⵉⵍⵍⴰⵙ ⵏⵏⵙ ⵏⵖ ⵉⵡⵔⵔⵉ
18 ⴷ ⵜⴰⵢⵍⴳⵉ ⵉⵖ ⵜⴼⴰⵡ
19 ⴰⵎⴽⵉ ⵉⴳⴰ **ⵍⵇⵯⵕⴰⵏ** ⴱⵍⴰ ⵜⵉⵏⵏⵉⵜ ⵏ ⵓⵎⴰⵣⴰⵏ ⵉⵕⵡⴰⵏ, ⴰⴷ ⵜ ⵉⴳⴰⵏ ⴷ **ⵊⵉⴱⵔⵉⵍ**
20 ⵉⴳⴰ ⴰⵎⴰⴷⵡⴰⵙ ⵉⵕⵡⴰⵏ ⵖ ⴷⴰⵔ ⵕⴱⴱⵉ
21 ⵉⵜⵜⵓⵙⴳⴰⴷ ⵖ ⴷⴰⵔ ⵕⴱⴱⵉ: ⵖⵉⴽ ⵍⵍⵉ ⵉⵊⵊⵏⵊⵓⵎ ⴽⵔⴰ ⴷ ⵢⵉⵡⵉ
22 ⴰⵎⴽⵉ ⵉⴳⴰ ⵓⵎⴷⴷⴰⴽⴽⵯⵍ ⵏⵏⵓⵏ ⴰⵎⵚⵓⴹ, ⵣⵄⵎⴰ **ⵎⵓⵃⴰⵎⵎⴰⴷ**: {ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ}
23 ⵜⴰⴳⴰⵍⵍⵉⵜ ⴰⵔ ⵉⵥⵕⵕⴰ ⵓⵎⴰⵣⴰⵏ **ⵊⵉⴱⵔⵉⵍ** ⵖ ⵓⴼⵍⵍⴰ ⵉⴼⴰⵡⵏ
24 ⵀⴰ ⵏⵏ **ⵎⵓⵃⴰⵎⵎⴰⴷ** {ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ} ⵓⵔ ⴰⵢ ⵉⵙⵙⵏⵜⴰⵍ ⴰⵎⵢⴰ ⵖ **ⵍⵇⵯⵕⴰⵏ**
25 ⵖⵉⴽ ⵍⵍⵉ ⵓⵔ ⵉⴳⵉ **ⵍⵇⵯⵕⴰⵏ** ⵜⵜⵉⵏⵏⵉⵜ ⵏ ⵉⴱⵍⵉⵙ ⵉⵜⵜⵓⵔⴳⴰⵎⵏ
26 ⴰⵡⴰ, ⵎⴰⵏⵉ ⵙ ⵔⴰⴷ ⴰⵏⴼⵏ ⵉⵙⵡⵉⵏⴳⵉⵎⵏ ⵏⵏⵙⵏ ⴼⵍⵏ **ⵍⵇⵯⵕⴰⵏ**? 
27 ⵀⴰ ⵏⵏ ⵏⵜⵜⴰ ⵓⵔ ⵉⴳⵉ ⴱⵍⴰ ⴰⵙⵙⵓⴽⵜⵉ ⵉ ⴽⵔⴰ ⵉⵍⵍⴰⵏ
28 ⵖⵉⴽ ⴰⵏⵏ ⴷ ⵡⴰⵏⵏⴰ ⴳⵉⴳⵓⵏ ⵉⵔⴰⵏ ⴰⴷ ⵉⵎⵓⵏ ⴷ ⵓⵖⴰⵔⴰⵙ ⵏ ⵕⴱⴱⵉ
29 ⵀⴰ ⵏⵏ ⵓⵔ ⵔⴰⴷ ⵜⵉⵔⵉⵎ ⴽⵔⴰ, ⴱⵍⴰ ⵉⵖ ⵉⵔⴰ ⵕⴱⴱⵉ, ⵍⵍⵉ ⵉⴳⴰⵏ ⵕⴱⴱⵉ ⵏ ⴽⵔⴰ ⵉⵍⵍⴰⵏ

82
[ⴰⴼⵔⵓⵔⵉ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵉⵖ ⵉⵇⵔⵙⵙⵉ ⵉⴳⵏⵏⴰ
2 ⴷ ⵉⵖ ⵍⵍⵓⵣⵣⴰⵏ ⵉⵜⵔⴰⵏ
3 ⴷ ⵉⵖ ⵎⵎⵔⴽⵙⵏ ⵉⴳⵔⵡⴰⵍⵏ
4 ⴷ ⵉⵖ ⵜⵜⵓⵖⴰⵣⵏ ⵉⵙⵎⴹⴰⵍ
5 ⴽⵓⴷ ⴰⵏⵏ ⴽⵔⴰⵢⴳⴰⵜ ⵉⵎⴰⵏ, ⵉⵙⵙⵏ ⵎⴰⴷ ⵉⵣⵣⵡⴰⵔ, ⵓⵍⴰ ⵎⴰⴷ ⵉⵙⵙⵓⴳⴳⵔⴰ
6 ⵉⵏⵏⴰ ⵕⴱⴱⵉ: ⵡⴰ ⴰⴼⴳⴰⵏ: ⵎⴰ ⴽ ⵉⵙⴽⵏⴷⵏ ⵅⴼ ⵕⴱⴱⵉ ⵏⵏⴽ ⵍⵍⵉ ⴰⴽ ⵢⴰⴽⴽⴰⵏ ⴽⵔⴰ ⵜⵔⵉⵜ
7 ⵖⵡⴰ ⵍⵍⵉ ⴽ ⵉⵙⴽⵔⵏ ⵉⵙⴳⵉⴷⴷⵉ ⴽ ⵙ ⵓⵙⵇⵓⵍ, ⵉⵙⴼⴰⵍⴽⵉ ⴰⵏⴰⵡ ⵏⵏⴽ
8 ⵖⵉⴽ ⵍⵍⵉ ⴽ ⵉⵙⵙⵔⵡⴰⵙ ⴷ ⵡⴰⵏⴰⵡ ⵏⵏⴰ ⵉⵔⴰ? 
9 ⵎⴰⵅⵅ ⴰⵢⵍⵍⵉⵖ ⵜⵏⵏⴰⵎ ⵓⵔ ⵉⵍⵍⵉ ⵡⴰⵙⵙ ⵏ ⵓⵙⵙⵃⵙⵓ? 
10 ⵀⴰ ⵏⵏ ⴰⵔ ⴼⵍⵍⴰⵡⵏ ⵜⵜⴰⵔⴰⵏ ⵉⵏⵉⵔⵏ ⵍⵍⵉ ⴽⵏ ⴹⵓⴼⵏⵉⵏ
11 ⴳⴰⵏ ⵉⵣⵔⴽⴽⴰⵜⵏ ⴰⵔ ⵜⵜⴰⵔⴰⵏ, ⵉⵏⵏⴰ ⵓⵎⴰⵣⴰⵏ: ⵜⴰⵀⴰⵍⵍⴰⵢⴰⵜ ⵖ ⵉⵏⵉⵔⵏ ⴰⴷ, ⵙ ⵎⴰⴷ ⵉⴼⵓⵍⴽⵉⵏ
12 ⵀⴰ ⵏⵏ ⴰⵔ ⵜⵜⵙⵙⵏ ⴽⵔⴰ ⵜⵙⴽⵔⵎ
13 ⵉⵏⵏⴰ ⵕⴱⴱⵉ: ⵀⴰ ⵏⵏ ⵖⵡⵉ ⵍⵍⵉ ⵔⵡⴰⵏⵉⵏ ⵍⵍⴰⵏ ⵖ ⵜⵏⴰⴼⵓⵜ
14 ⵖⵉⴽ ⵍⵍⵉ ⵍⵍⴰⵏ ⵖⵡⵉ ⵍⵍⵉ ⵏⴱⵍⵏⵉⵏ ⵖ ⵓⵥⵉⵥⵏ
15 ⴰⵔ ⴳⵉⵙ ⴽⴽⵎⴹⵏ ⵖ ⵡⴰⵙⵙ ⵏ ⵓⵙⵙⵃⵙⵓ
16 ⵀⴰ ⵏⵏ ⵏⵜⵜⵏⵉ ⵓⵔ ⵙⴰⵔ ⵔⴰⴷ ⴷ ⴳⵉⵙ ⴼⴼⵓⵖⵏ
17 ⵀⵉⵢⵢⴰ ⵎⵜⴰⴷⴷ ⵉⵙ ⵜⵙⵙⵏⵜ ⵎⴰⴷ ⵉⴳⴰⵏ ⴰⵙⵙ ⵏ ⵓⵙⵙⵃⵙⵓ: ⵣⵄⵎⴰ ⵜⴰⵖⵔⵖⴰⵔⵜ!? 
18 ⵀⵉⵢⵢⴰ ⵎⵜⴰⴷⴷ ⵉⵙ ⵜⵙⵙⵏⵜ ⴷⴰⵖ ⵎⴰⴷ ⵉⴳⴰⵏ ⴰⵙⵙ ⵏ ⵓⵙⵙⵃⵙⵓ ⴰⵛⴽⵓ ⴳⵉⵙ ⵜⴰⵎⵎⴰⵔⴰ!? 
19 ⴰⴷ ⵜ ⵉⴳⴰⵏ, ⴷ ⵡⴰⵙⵙ ⵍⵍⵉ ⵖ ⵓⵔ ⵉⵙⵙⵓⴳⵉⵔ ⵎⵇⵇⴰⵔ ⴷ ⵢⴰⵏ, ⴰⵢⵎⴰ ⵉ ⵡⴰⵢⵢⴰⴹ, ⴰⵛⴽⵓ ⴰⵡⴰⵍ ⵖ ⵡⴰⵙⵙ ⴰⵏⵏ ⵉⴳⴰ ⵡⵉⵏ ⵕⴱⴱⵉ

83
[ⵉⵎⵙⵙⴼⵏⴰⵥ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⴰⵏⵏⴰ ⵉⵍⵓⵃ ⵕⴱⴱⵉ ⵉⵎⵙⵙⵏⴰⵥ ⵖ ⵓⵔⵡⴰⵙⵙ
2 ⵖⵡⵉⵍⵍⵉ ⵙⵙⵉⴳⵓⵜⵏⵉⵏ ⵜⴰⵄⴱⴱⴰⵔⵜ ⵏⵏⵖ ⵕⴹⵍⵏ ⵖ ⴷⴰⵔ ⵎⵉⴷⴷⵏ
3 ⵎⴰⵛⵛ ⵏⵜⵜⵏⵉ ⴰⵙⵏ ⵕⴹⵍⵏ ⵏⵖ ⴰⵙⵏ ⵙⵜⵍⵏ ⴰⵔ ⴰⵙⵏ ⵜⴽⴽⵉⵙⵏ
4 ⵎⴰⵅⵅ ⵉⵙⵔ ⵙⵙⵉⵏⵏ ⵖⵡⵉⵏⵏ ⵉⵙ ⵔⴰⴷ ⴷ ⵙⵓⵍ ⵏⴽⵔⵏ ⵖ ⵓⵙⵎⴹⵍ ⵏⵏⵙⵏ? 
5 ⵖ ⵢⴰⵏ ⵡⴰⵙⵙ ⵉⵎⵇⵇⵓⵔⵏ
6 ⴰⴷ ⵜ ⵉⴳⴰⵏ ⴷ ⵡⴰⵙⵙ ⵍⵍⵉ ⵖ ⵔⴰⴷ ⴱⵉⴷⴷⵏ ⵎⴷⴷⵏ ⴳⵔ ⵉⴼⴰⵙⵙⵏ ⵏ ⵕⴱⴱⵉ ⵏ ⴽⵔⴰ ⵉⵍⵍⴰⵏ
7 ⵄⴰⴷ, ⵀⴰ ⵏⵏ ⴰⴷⵍⵉⵙ ⵏ ⵉⵏⴼⵔⴰⵖ ⵉⵍⵍⴰ ⵖ ⵜⴽⵔⵥⵉ
8 ⵀⵉⵢⵢⴰ ⵎⵜⴰⴷⴷ ⵉⵙ ⵜⵙⵙⵏⵜ ⵎⴰⵏⵉⴽ ⵜⴳⴰ ⵜⴽⵔⵥⵉ ⴰⵏⵏ
9 ⵉⴳⴰ ⵜ ⵓⴷⵍⵉⵙ ⵉⵜⵜⵢⴰⵔⴰⵏ
10 ⴰⵔⵡⴰⵙⵙ ⵖⴰ ⵡⴰⵙⵙ ⵏⵏ ⵏ ⵉⵎⵙⴽⵉⵔⴽⴽⵙⵏ
11 ⵖⵡⵉⵍⵍⵉ ⵙⵙⴽⵉⵔⴽⴽⵙⵏⵉⵏ ⴰⵙⵙ ⵏ ⵓⵙⵙⵃⵙⵓ
12 ⵀⴰ ⵏⵏ ⵓⵔ ⴰⴷ ⵜ ⵉⵙⵙⴽⵉⵔⴽⴽⵙ ⴱⵍⴰ ⵡⴰⵏⵏⴰ ⵉⴳⴰⵏ ⴰⵏⵥⴹⴰⵎ ⴰⵏⴰⴱⴽⴰⴹ
13 ⵉⵖ ⴼⵍⵍⴰⵙ ⵜⵜⵓⵖⵔⴰⵏ ⴰⴷ ⴰⵢⵍⴰⵏ ⵏⵏⵖ, ⵣⵄⵎⴰ **ⵍⵇⵯⵕⴰⵏ** ⵉⵏⵏⴰ ⵖⴰⵢⴰⴷ ⵉⴳⴰ ⵓⵎⵉⵏ ⵏ ⵉⵎⵣⵡⵓⵔⴰ
14 ⵎⴰⵅⵅ? ⴰⵟⵔⵙ*(ⴰⵟⵕⵚ) ⵉⴷⵍ ⵖⴰⵢⵍⵍⵉ ⵙ ⵜⵜ ⵉⵏⵏ ⴽⴽⴰⵏ ⴰⵔ ⵜ ⵙⴽⴰⵔⵏ, ⵓⵍⴰⵡⵏ ⵏⵏⵙⵏ? 
15 ⵄⴰⴷ? ⵀⴰ ⵏⵏ ⵉⴳⴰ ⵓⵏⵜⴰⵍ ⴳⵔⴰⵙⵏ ⴷ ⵕⴱⴱⵉ ⵏⵏⵙ ⴰⴽⵓⴷ ⴰⵏⵏ
16 ⴰ ⵡⴰ, ⵀⴰ ⵏⵏ ⵔⴰⴷ ⴽⴽⵎⴹⵏ ⵙ ⵜⵎⵥⵍⴰ ⵖ ⵓⵔⵡⴰⵙⵙ
17 ⵙⵓⵍ ⵉⵜⵜⵓⵏⵏⴰ ⴰⵙⵏ: ⵀⴰ ⵏⵏ ⵖⵡⴰⴷ, ⴰ ⵙ ⵜⵜ ⵉⵏⵏ ⵜⴽⴽⴰⵎ ⵜⵙⴽⵔⵎ ⴳⵉⵙ ⵜⵉⴽⵔⴽⴰⵙ? 
18 ⵄⴰⴷ, ⵀⴰ ⵏⵏ ⴰⴷⵍⵉⵙ ⵏ ⵖⵡⵉⵍⵍⵉ ⵔⵡⴰⵏⵉⵏ ⵉⵙⴰⵜⵜⵓⵢ ⵜ ⵕⴱⴱⵉ
19 ⵀⵉⵢⵢⴰ ⵎⵜⴰⴷⴷ ⵉⵙ ⵜⵙⵙⵏⵜ ⵎⴰⵏⵉⴽ ⵜⴳⴰ ⵜⵙⴰⵜⵜⵓⵢⵜ ⴰⵏⵏ!? 
20 ⴰⴷ ⵜⵜ ⵉⴳⴰⵏ ⴷ ⵓⴷⵍⵉⵙ ⵉⵜⵜⵢⴰⵔⴰⵏ
21 ⵉⵏⴰⴳⴰⵏ ⵏⵏⵙ ⴳⴰⵏ ⵜⵏ ⵖⵡⵉⵍⵍⵉ ⴰⵥⵏⵉⵏ ⵖ ⵉⵏⵉⵔⵏ
22 ⵀⴰ ⵏⵏ ⵖⵡⵉⵍⵍⵉ ⵔⵡⴰⵏⵉⵏ ⵍⵍⴰⵏ ⵖ ⵜⵏⴰⴼⵓⵜ, ⵣⵄⵎⴰ ⵜⵓⵔⵜⵉⵜ
23 ⴳⵓⵏⵉⵏ ⵅⴼ ⵉⵙⵓⵎⴰ, ⴰⵢⵡⴰⵏ ⴰⴷ ⵜⵜⵎⵏⴰⴷⵏ ⵎⴰⴷ ⴰⵙⵏ ⵉⴼⴽⴰ ⵕⴱⴱⵉ
24 ⵉⵖ ⴰⴷ ⴳⵉⵙⵏ ⵜⵜⵎⵏⴰⴷⵜ ⴰⵔ ⵜⵥⵕⵕⴰⵜ ⵖ ⵓⴷⵎⴰⵡⵏ ⵏⵏⵙ ⵜⴰⵎⴰⵜⴰⵔⵜ ⵏ ⵜⵏⴰⴼⵓⵜ ⴷ ⵓⴼⵓⵍⴽⵉ ⵏⵏⵙ
25 ⴰⵔ ⵙⵙⴰⵏ ⵉⵏⵥⵉⵕⵏ ⵉⵙⵇⴰⵇⵏ ⵉⵃⴹⴰⵏ ⵖ ⵓⴼⵛⴽⵓ ⵏⵏⵙ
26 ⴰⵙⴰⴳⵓⵔ ⵏⵏⵙⵏ ⵉⴳⴰ ⵜⵓⵊⵊⵓⵜ, ⵣⵓⵏ ⴷ ⵖⵉⴽ ⴰⵏⵏ ⴰⴷ ⵉⴳⴰⵏ ⵎⴰ ⵅⴼ ⴰⴷ ⵜⵜⵎⵃⵉⴽⵉⵔⵏ ⴰⵢⵜ ⵕⴱⴱⵉ
27 ⴰⵙⵔⴽⵙ ⵏ ⵓⵏⵥⵉⵕ ⴰⵏⵏ ⵖ **ⵜⴰⵙⵏⵉⵎ** ⵣⵄⵎⴰ ⵡⴰⴷ ⵉⵙⵜⵉⵏ ⴱⴰⵀⵔⴰ
28 ⴰⴷ ⵜ ⵉⴳⴰⵏ ⴷ ⵓⵖⴱⴰⵍⵓ ⵍⵍⵉ ⵖ ⴰⴷ ⵙⵙⴰⵏ ⵖⵡⵉⵍⵍⵉ ⵜ ⴰⵥⵏⵉⵏ
29 ⵉⵏⵏⴰ ⵕⴱⴱⵉ: ⵀⴰ ⵏⵏ ⵖⵡⴰⵍⵍⵉ ⴳⴰⵏⵉⵏ ⵉⴽⵏⵏⴰⴼⵏ, ⵣⵓⵏ ⴷ **ⴰⴱⵓ ⵊⴰⵀⵍ** ⴽⴽⴰⵏ ⵜⵜ ⵉⵏⵏ ⴰⵔ ⵜⴹⵚⵚⴰⵏ ⵖ ⵖⵡⵉⵍⵍⵉ ⴼⵍⵙⵏⵉⵏ, ⵣⵓⵏ ⴷ **ⴱⵉⵍⴰⵍ** {ⴰⴷ ⴼⵍⵍⴰⵙ ⵉⵕⴹⵓ ⵕⴱⴱⵉ}
30 ⴽⴽⴰⵏ ⵜⵜ ⵉⵏⵏ ⵉⵖ ⴼⵍⵍⴰⵙⵏ ⵣⵔⵉⵏ, ⴰⵔ ⴳⵉⵙⵏ ⵜⴹⵚⵚⴰⵏ, ⴰⵔ ⵙⴱⵏⵇⴰⵛⵏ ⵜⵉⵟⵟ? 
31 ⵉⵖ ⵉⵡⵔⵔⵉⵏ ⵙ ⴷⴰⵔ ⴰⵢⵜ ⴷⴰⵔⵙⵏ, ⴰⵢⵡⴰⵏ ⴼⵊⵊⵉⵊⵏ ⵙ ⵎⴰⴷ ⵙⴽⵔⵏ
32 ⵉⵖ ⵜⵏ ⵥⵕⴰⵏ, ⵏⵏⴰⵏ: ⵀⴰ ⵏⵏ ⵖⵡⵉⴷ ⴳⴰⵏ ⵉⵎⵓⴹⴹⴰⵕ, ⵍⵍⵉⵖ ⴹⴼⴰⵕⵏ **ⵎⵓⵃⴰⵎⵎⴰⴷ**{ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ}
33 ⵉⵏⵏⴰ ⵕⴱⴱⵉ: ⵀⴰ ⵏⵏ ⵓⵔ ⴷ ⵜⵜⵓⵣⴰⵏⵏⵉⴽⵏⵏⴰⴼⵏ ⴰⴷ, ⴳⴰⵏ ⵉⵎⵃⴹⴰⵏ ⵅⴼ ⵉⵏⴰⴼⵍⴰⵙⵏ? ⵎⴰⵅⵅ ⴰⵢⵍⵍⵉⵖ ⵜⵏ ⴹⵓⴼⵏ? 
34 ⵉⵏⵏⴰ ⵕⴱⴱⵉ: ⵀⴰ ⵏⵏ ⵖⵡⵉⵍⵍⵉ ⴼⵍⵙⵏⵉⵏ ⵖ ⵡⴰⵙⵙ ⴰⴷ, ⵣⵄⵎⴰ ⴰⵙⵙ ⵏ ⵜⵖⵔⵖⴰⵔⵜ ⴰⵔ ⵜⴹⵚⵚⴰⵏ ⵖ ⵖⵡⵉⵍⵍⵉ ⵏⴱⵍⵏⵉⵏ
35 ⵙⵓⵍ ⵙⴽⴽⵓⵙⵏ ⵅⴼ ⵉⵙⵓⵎⴰ ⵖ ⵜⵓⵔⵜⵉⵜ ⴰⵔ ⵜⵜⵎⵏⴰⴷⵏ ⵉⵎⵏⴰⴱⴰⵍⵏ ⵍⵍⴰⵏ ⵖ ⵜⵎⵎⴰⵔⴰ
36 ⴰⵡⴰ, ⵉⵙ ⵓⵎⵥⵏ ⵉⵎⵏⴰⴱⴰⵍⵏ ⴰⵜⵉⴳ ⵏ ⵖⴰⵢⵍⵍⵉ ⵙ ⵜⵜ ⵉⵏⵏ ⴽⴽⴰⵏ ⴰⵔ ⵜ ⵙⴽⴰⵔⵏ? ⵏⵖ ⴷ ⵓⵀⵓ? ⵄⴰⴷ ⵀⴰ ⵏⵏ ⵜⵜⵢⴰⵎⴰⵥⵏ

84
[ⵜⴰⵙⵜⵖⵉ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵉⵖ ⵉⵙⵜⵖ ⵉⴳⵏⵏⴰ?
2 ⵢⴰⵢⵡⴰ ⵉⵙⴳⴷ ⵉ ⵕⴱⴱⵉ ⵏⵏⵙ ⵙ ⵖⵉⴽⵍⵍⵉ ⴼⵍⵍⴰⵙ ⵉⵍⵍⴰⵏ ⵖ ⵡⴰⵙⵙ ⵏ ⵜⵖⵔⵖⴰⵔⵜ, ⵖ ⵡⴰⵙⵙ ⴰⵏⵏ ⴰ ⵔⴰⴷ ⵢⴰⴼ ⵓⴼⴳⴰⵏ ⴽⵔⴰ ⵉⵙⴽⵔ ⵖ ⵜⵓⴷⵔⵜ
3 ⴷ ⵉⵖ ⵉⴼⵙⵔ ⵡⴰⴽⴰⵍ ⵉⴳⴰⴷⴷⴰ, ⵓⵔ ⵙⵓⵍ ⴳⵉⵙ ⴰⵔⵓⴷⴰⵏ ⵓⵍⴰ ⴰⴷⵔⴰⵔ?
4 ⵢⴰⵢⵡⴰ ⵉⴳⵔ (ⵉⵍⵓⵃ) ⴷ ⴽⵔⴰ ⴳⵉⵙ ⵉⵎⴹⵍⵏ ⵉⴼⵍ ⵜ ⵖ ⵉⴳⴳⵉ ⵏⵏⵙ
5 ⵢⴰⵢⵡⴰ ⵉⵙⴳⴷ ⵉ ⵕⴱⴱⵉ ⵏⵏⵙ ⵙ ⵖⵉⴽⵍⵍⵉ ⴼⵍⵍⴰⵙ ⵉⵍⵍⴰⵏ ⵖ ⵡⴰⵙⵙ ⵏ ⵜⵖⵔⵖⴰⵔⵜ, ⵖ ⵡⴰⵙⵙ ⴰⵏⵏ ⴰ ⵔⴰⴷ ⵢⴰⴼ ⵓⴼⴳⴰⵏ ⴽⵔⴰ ⵉⵙⴽⵔ ⵖ ⵜⵓⴷⵔⵜ
6 ⵉⵏⵏⴰ ⵕⴱⴱⵉ: ⵡⴰ ⴰⴼⴳⴰⵏ ⵀⴰⵏⵏ, ⴰⵔ ⵜⵙⴽⴰⵔⵜ ⴽⵔⴰ ⵏ ⵜⵡⵓⵔⵉ? ⵀⴰⵏⵏ ⵏⵜⵜⴰⵜ ⴰ ⵙ ⵔⴰⴷ ⵜⵏⵎⵉⵇⵇⵉⵔⵜ ⴷ ⵕⴱⴱⵉ ⵏⵏⴽ, ⵎⴽⵏⵏⴰ ⵜⴳⴰ?
7 ⵉⵏⵏⴰ ⵕⴱⴱⵉ: ⵀⴰⵏⵏ ⵡⴰⵏⵏⴰ ⵎⵓ ⵉⵜⵜⵓⴼⴽⴰ ⵓⴷⵍⵉⵙ ⵏⵏⵙ ⵖ ⵓⴼⴰⵙⵉ ⵏⵏⵙ 
8 ⵀⴰⵏⵏ ⵔⴰⴷ ⵉⵜⵜⵓⵙⵇⵙⵉ ⴽⵔⴰ ⵏ ⵓⵙⵇⵙⵉ ⵉⴼⵙⵙⵓⵙⵏ
9 ⵢⴰⵢⵡⴰ ⵢⵓⵔⵔⵉ ⵙ ⴰⵢⵜ ⴷⴰⵔⵙ ⵖ ⵜⵓⵔⵜⵉⵜ ⵉⴳⴰ ⵉⴳⴰ ⵡⴰⴷ ⵉⵔⵡⴰⵏ
10 ⴰⵎⵎⴰ ⵖⵡⴰⵍⵍⵉ ⵎⵓ ⵉⵜⵜⵓⴼⴽⴰ ⵓⴷⵍⵉⵙ ⵏⵏⵙ, ⵖ ⴹⴰⵕⴰⵜ ⵏ ⵜⴰⴷⴰⵡⵜ ⵏⵏⵙ, ⴰⴷ ⵜ ⵉⴳⴰⵏ ⴷ ⵓⵎⵏⴰⴱⴰⵍ
11 ⵀⴰⵏⵏ ⵔⴰⴷ ⵉⵇⵇⵉ ⵜⴰⵖⵓⵢⵢⵉⵜ, ⴰⵔ ⵉⵜⵜⵉⵏⵉ: ⵡⴰⴽⴽ ⵡⴰⴽⴽ ⵔⴼⵓⴼⵏⵖ
12 ⵙⵓⵍ ⵉⴽⵛⵎ ⵙ ⵜⵎⵥⵍⴰ ⴰⵔ ⴳⵉⵙ ⵉⴽⴽⵎⴹ
13 ⴰⵛⴽⵓ ⵉⴽⴽⴰ ⵜⵜ ⵉⵏⵏ ⵉⴼⵊⵊⵉⵊ ⵖ ⴳⵔ ⴰⵢⵜ ⴷⴰⵔⵙ, ⵓⵔ ⵏⵏ ⵉⵜⴰⵎ?
14 ⵀⴰⵏⵏ ⵉⵖⴰⵍ ⵉⵙ ⵓⵔ ⵙⴰⵔ ⵔⴰⴷ ⴷ ⵢⵓⵔⵔⵉ ⵙ ⴷⴰⵔ ⵕⴱⴱⵉ ⵏⵏⵙ?
15 ⴰⵡⴰ, ⵄⴰⴷ, ⴰⵛⴽⵓ ⵕⴱⴱⵉ ⵏⵏⵙ, ⵉⵙⵙⵏ ⵉⵙ ⵔⴰⴷ ⴷⴰⵔⵙ ⵢⵓⵔⵔⵉ
16 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵜⵎⴷⵍⵍⵙⵜ, ⵣⵄⵎⴰ ⵜⴰⵥⵓⵖⵉ ⵏ ⵜⴰⴼⵓⴽⵜ ⵉⵖ ⵔⴰⴷ ⵜⵏⵜⵍ
17 ⴷ ⵢⵉⴹ ⴷ ⴽⵔⴰ ⵉⵙⵎⵓⵏ
18 ⴷ ⵡⴰⵢⵢⵓⵔ ⵉⵖ ⵉⴳⴰ ⵜⵉⵣⵉⵔⵉ
19 ⴰⴷ ⵙⴰⵔ ⵜⵣⵔⵉⵎ ⵖ ⵜⵎⵎⴰⵔⴰ, ⵢⴰⵜ ⵜⵔⵡⴰⵙ ⵜⴰⵢⵢⴰⴹ, ⵖ ⵜⵖⵔⵖⴰⵔⵜ
20 ⵎⴰⵅⵅ ⴰⵢⵍⵍⵉⵖ ⵓⵔ ⴼⵍⵙⵏ ⵙ ⵕⴱⴱⵉ? ⵎⴰⴷ ⵜⵏ ⵉⴳⵔⴰⵄⵏ?
21 ⵎⴰⵅⵅ ⵉⵖ ⴼⵍⵍⴰⵙⵏ ⵉⵜⵜⵓⵖⵔⴰ **ⵍⵇⵯⵕⴰⵏ** ⵓⵔ ⴰⴷ ⵜⵜⵉⵡⵔⵔⴰⵢⵜ ⵙ ⵓⵖⴰⵔⴰⵙ ⵏ ⵕⴱⴱⵉ? ⴰⵢⵡⴰⵏ ⴼⵍⵙⵏ ⵙⵔⵙ?
22 ⵀⴰ ⵏⵏ ⵖⵡⵉⵍⵍⵉ ⵉⵏⴱⵍⵏⵉⵏ ⵏⵏⴰⵏ ⵜⵓⴷⵔⵜ ⴹⴰⵕⴰⵜ ⵏ ⵓⵙⵎⴹⵍ ⵜⵉⴽⵔⴽⴰⵙ
23 ⵀⴰⵏⵏ ⵕⴱⴱⵉ ⵉⴳⴰ ⴰⵎⴰⵙⵙⴰⵏ ⵙ ⴽⵔⴰ ⵃⴹⴰⵏ ⵖ ⵓⵍⴰⵡⵏ ⵏⵏⵙⵏ
24 ⴰⵡⴰ, ⵙⴷⴷⵓⵜ ⵜⵏ ⵙ ⵜⵎⵎⴰⵔⴰ ⵜⴰⵎⴰⴳⵣⴰⵥⵜ
25 ⵎⴰⵛⵛ ⵖⵡⵉⵍⵍⵉ ⴼⵍⵙⵏⵉⵏ ⴰⵢⵡⴰⵏ ⵙⴽⵔⵏ ⵎⴰⴷ ⵉⴼⵓⵍⴽⵉⵏ, ⵀⴰⵏⵏ ⵖⵡⵉⵏⵏ ⵍⵍⴰⵏⵜ ⴰⵙⵏ, ⵜⵖⵔⴰⴷ, ⵓⵔ ⵙⴰⵔ ⵜⵜⵓⴱⴰⵢⵏⵜ

85
[ⵉⵜⵔⴰⵏ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵉⴳⵏⵏⴰ ⵍⵍⵉ ⵖ ⵍⵍⴰⵏ ⵉⵜⵔⴰⵏ
2 ⴷ ⵡⴰⵙⵙ ⵍⵍⵉ ⵙ ⵢⵓⵙⵢ ⵕⴱⴱⵉ, ⵏⵏⴰⵏ ⵉⴳⴰ ⵜ ⵡⴰⵙⵙ ⵏ ⵜⵖⵔⵖⴰⵔⵜ?
3 ⴷ ⵡⴰⵙⵙ ⵉⵏⵉⴳⵉ, ⵏⵏⴰⵏ ⵉⴳⴰ ⵜ ⵡⴰⵙⵙ ⵏ ⵓⵚⵉⴹⵢⴰⵚ (**ⵍⵊⴰⵎⵄ**) ⴷ ⵡⴰⵙⵙ ⵍⵍⵉ ⴼ ⴳⴰⵏ ⵉⵏⴰⴳⴰⵏ, ⵏⵏⴰⵏ ⵉⴳⴰ ⵜ ⵡⴰⵙⵙ ⵏ **ⵄⴰⵕⴰⴼⴰ** ⵎⴰⵛⵛ ⵕⴱⴱⵉ ⴽⴰ ⴰⴷ ⵉⵙⵙⵏⵏ
4 ⵉⵏⵏⴰ ⵕⴱⴱⵉ: ⴳⴳⵓⵍⵍⵉⵖ ⴰⵔ ⵜⵜⵓⵔⴳⴰⵎⵏ ⴰⵢⵜ ⵓⵙⴰⵔⵓ
5 ⴰⴷ ⵜ ⵉⴳⴰⵏ ⴷ ⵍⴰⴼⵉⵢⵜ (ⵍⵄⴼⵉⵜ) ⵍⵍⵉ ⴳⵉⵙ ⵉⵔⵖⴰⵏ
6 ⴰⵢⵡⴰⵏ ⵙⴽⴽⵓⵙⵏ ⵖ ⵜⵎⴰ (ⵜⴰⵎⴰ) ⵏⵏⵙ ⴰⵔ ⵜ ⵜⴻⵜⵜⵎⵏⴰⴷⵏ
7 ⵙⵓⵍ ⴳⵉⵏ ⵉⵏⴰⴳⴰⵏ ⴼ ⵎⴰⴷ ⵙⴽⴰⵔⵏ ⵉ ⵉⵏⴰⴼⵍⴰⵙⵏ
8 ⵀⴰ ⵏⵏ ⵢⵔ ⵜⵏ ⵎⵔⵔⵜⵏ ⴱⵍⴰ ⴼ ⵉⵍⵍⵉⵖ ⴼⵍⵙⵏ ⵙ ⵕⴱⴱⵉ ⵍⵍⵉ ⵉⴳⴰⵏ ⴰⵏⴷⴷⴰⴱⵓ ⴰⵎⵜⵜⵓⴳⴰⴹⴰⵢ
9 ⵍⵍⵉ ⵎⵓ ⵜⴳⴰ ⵜⴳⵍⴷⵉⵜ ⵏ ⵉⴳⵏⵡⴰⵏ ⴷ ⵡⴰⴽⴰⵍ ⵜⵉⵏⵏⵙ, ⵀⴰⵏⵏ ⵕⴱⴱⵉ ⵉⴳⴰ ⴰⵎⴰⵏⵏⴰⵢ ⵏ ⴽⵔⴰ ⵉⵍⵍⴰⵏ
10 ⴱⴰⵏⵏ ⵖⵡⵉⵍⵍⵉ ⵙⵔⴼⵓⴼⵓⵏⵏⵉⵏ ⵉⵏⴰⴼⵍⴰⵙⵏ, ⴷ ⵜⵏⴰⴼⵍⴰⵙⵉⵏ, ⵖⴰⵎⴰⵏ ⵓⵔ ⴷ ⵉⵡⵔⵔⵉⵏ ⵙ ⵓⵖⴰⵔⴰⵙ ⵏ ⵕⴱⴱⵉ, ⵀⴰ ⵏⵏ ⵜⵍⵍⴰ ⴰⵙⵏ ⵜⵎⵎⴰⵔⴰ ⵏ ⵜⵎⵥⵍⴰ, ⵖⵉⴽⵍⵍⵉ ⴰⵙⵏ ⵜⵍⵍⴰ ⵜⵎⵎⴰⵔⴰ ⵏ ⵓⴽⵎⵎⵓⴹ
11 ⴰⵎⵎⴰ ⵖⵡⵉⵍⵍⵉ ⴼⵍⵙⵏⵉⵏ ⴰⵢⵡⴰⵏ ⵙⴽⵔⵏ ⵎⴰⴷ ⵉⴼⵓⵍⴽⵉⵏ, ⵀⴰⵏⵏ ⵍⵍⴰⵏⵜ ⴰⵙⵏ ⵜⵓⵔⵜⵉⵜⵉⵏ ⵍⵍⵉ ⵎⵓ ⵏⴳⵉⵏ ⵉⵙⴰⴼⴼⵏ ⵖ ⴷⴷⴰⵡⴰⵜ ⵏⵏⵙⵏⵜ, ⵖⵉⴽⴰⵏⵏ ⴰⴷ ⵉⴳⴰⵏ ⴰⵎⵔⴽⵉⴷ ⴰⵏⵎⵖⵓⵔ
12 ⵀⴰⵏⵏ ⵜⴰⵢⵜⵉ ⵏ ⵕⴱⴱⵉ ⵏⵏⴽ ⵜⴳⴰ ⵜⴰⵙⵙⴰⵙⵜ ⴼ ⵉⵎⵏⴰⴱⴰⵍⵏ
13 ⵀⴰⵏⵏ ⵏⵜⵜⴰ ⴰⵔ ⵉⵙⴽⴰⵔ ⴰⴼⴳⴰⵏ ⵉⵏⵖⵉ ⵜ, ⵢⴰⵢⵡⴰ ⵉⵙⵙⵓⴷⵔ ⵜ ⵉⴷ
14 ⵏⵜⵜⴰ ⴰⴷ ⵉⴳⴰⵏ ⴰⵎⵙⵙⴰⵔⵓⴼ ⴰⵎⵉⵔⵉ
15 ⴷⴰⵔⵙ ⵢⵓⵍⵖⵏ
16 ⴰⵔ ⵉⵙⴽⴰⵔ ⴽⵔⴰ ⵉⵔⴰ
17 ⵏⵜⵜⴰ ⵕⴱⴱⵉ: ⵉⵙ ⴽ ⵉⴷ ⵢⵓⵛⴽⴰ ⵓⵏⵖⵎⵉⵙ ⵏ ⵉⵣⵎⵎⴰⵍⵏ?
18 ⴰⴷ ⵜ ⵉⴳⴰⵏ ⴷ **ⴼⵉⵔⵄⴰⵡⵏ** ⴷ **ⵜⴰⵎⵓⴷ** ⵍⵍⵉ ⵏⵙⵔⴼⵓⴼⵏ
19 ⵏⵖ ⴷ ⵖⵡⵉⵍⵍⵉ ⵏⴱⵍⵏⵉⵏ ⵍⵍⴰⵏ ⵖ ⵜⵓⵔⴷⴰ?
20 ⴰⵡⴰ, ⵀⴰⵏⵏ ⵕⴱⴱⵉ ⵉⵙⵙⵓⵜⵍ ⴰⵙⵏ ⴷ ⵖ ⴽⵔⴰⵢⴳⴰⵜ ⵜⴰⵙⴳⴰ
21 ⵀⴰⵏⵏ ⵜⴰⴱⵔⴰⵜ ⴰⴷ ⵜⴳⴰ **ⵍⵇⵯⵕⴰⵏ** ⵉⵙⵙⵓⵙⵎⵏ
22 ⵉⵜⵜⵢⴰⵔⴰ ⵖ ⴷⴰⵔ ⵕⴱⴱⵉ ⵙ ⵖⵎⴽⵍⵍⵉ ⴷ ⴷⵉⵙ ⵢⵓⵛⴽⴰⵏ?

86
[ⵉⵜⵔⵉ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ ⴰⴷ ⴳⴳⴰⵍⵖ ⵙ ⵉⴳⵏⵏⴰ, ⴷ ⵉⵜⵔⵉ ⵍⵍⵉ ⴷ ⵢⴰⵇⵇⵍⴰⵢⵏ ⵖ ⵢⵉⴹ
2 ⵀⵉⵢⵢⴰ ⵎⵜⴰⴷ ⵉⵙ ⵜⵙⵙⵏⵜ ⵎⴰⴷ ⵉⴳⴰⵏ ⵉⵜⵔⵉ ⴰⵏⵏ?
3 ⴰⴷ ⵜ ⵉⴳⴰⵏ ⴷ ⵉⵜⵔⵉ ⴰⵛⵎⴰⵔⵔⴰⵢ
4 ⴰ ⴽⵔⴰ ⵉⵍⵍⴰⵏ ⴰⵔ ⴼⵍⵍⴰⵙ ⵉⵍⵍⴰ ⵡⴰⵏⴹⴰⴼ, ⴰⵔ ⵉⵜⵜⴰⵔⴰ ⵎⴰⴷ ⵉⵙⴽⵔ?
5 ⴰⵡⴰ, ⴰⴷ ⵉⵙⵡⵉⵏⴳⵎ ⵓⴼⴳⴰⵏ ⵖ ⵎⴰ ⵖ ⵉⵜⵜⵓⵙⴽⴰⵔ?
6 ⵀⴰⵏⵏ ⵉⵜⵜⵓⵙⴽⴰⵔ ⵖ ⵡⴰⵎⴰⵏ ⵏⵖⵍⵏⵉⵏ?
7 ⴰⵔ ⴷ ⵜⴼⴼⴰⵖⵏ ⵖ ⴳⵔ ⵉⵥⴹⵉ ⵏ ⵜⴰⴷⴰⵡⵜ ⴷ ⵜⵉⵙⴳⴳⵉⵡⵉⵏ
8 ⵀⴰⵏⵏ ⵕⴱⴱⵉ ⵉⵥⴹⴰⵕ ⴰⴷ ⵜ ⵉⵙⵙⵓⴷⵔ ⵉⵖ ⵢⴰⴷ ⵉⵎⵎⵓⵜ
9 ⵖ ⵡⴰⵙⵙ ⵍⵍⵉ ⵖ ⵔⴰⴷ ⴷ ⵢⴰⴳⴳⵯ ⴽⵔⴰ ⵉⵏⵜⵍⵏ
10 ⵖ ⵡⴰⵙⵙ ⴰⵏⵏ ⵓⵔ ⵜⵍⵍⵉ ⴽⵔⴰ ⵏ ⵜⴷⵓⵙⵉ ⵖ ⴷⴰⵔ ⵓⴼⴳⴰⵏ, ⵓⵍⴰ ⴽⵔⴰ ⵏ ⵓⵎⵏⵏⵉⵍ, ⵎⴰⴷ ⴼⵍⵍⴰⵙ ⵉⵜⵜⵔⴰⵔⵏ ⵜⴰⵎⵎⴰⵔⴰ
11 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵉⴷⵉⵍ ⵍⵍⵉⵖ ⵉⵍⵍⴰ ⵓⵏⵥⴰⵕ
12 ⴷ ⵡⴰⴽⴰⵍ ⵍⵍⵉ ⵉⵙⵙⵎⵖⴰⵢⵏ ⵜⵓⴳⴰ ⵖ ⵉⵙⵜⵖⴰⵏ ⵏⵏⵙ
13 ⴰⵔ ⵉⴳⴰ **ⵍⵇⵯⵕⴰⵏ** ⴰⴷ ⵡⴰⴷ ⵉⵔⵡⴰⵏ, ⴰⵛⴽⵓ ⴰⵔ ⵢⴰⵟⵟⴰ ⴳⵔ ⵉⵏⵣⴳⵉ ⴷ ⵓⴱⵏⵏⴰⵍ
14 ⵀⴰⵏⵏ ⵓⵔ ⵉⴳⵉ ⵜⴰⵛⵍⴰⵡⵛⵉⵜ ⵓⵍⴰ ⵜⴰⴹⵚⴰ
15 ⵀⴰⵏⵏ ⵏⵜⵜⵏⵉ ⴰⵔ ⵙⴽⵏⴷⴰⵡⵏ ⵜⴰⴽⵏⴷⴰⵡⵜ ⵏⵏⵙⵏ ⵉ ⵓⵎⴰⵣⴰⵏ
16 ⵉⵏⵏⴰ ⵕⴱⴱⵉ: ⵖⵉⴽⴰⵏⵏ ⴷ ⵏⴽⴽⵏⵉ, ⵀⴰⵏⵏ ⴰⵔ ⵙⴽⵏⴷⴰⵡⵖ ⵜⴰⴽⵏⴷⴰⵡⵜ ⵉⵏⵓ ⵓⵔ ⴰⴷ ⴰⵙ ⴼⵔⴽⵏ, ⴰⵔ ⴷⵉⵖ ⵜⵜⵢⴰⵎⴰⵥⵏ
17 ⵉⵏⵏⴰ ⵕⴱⴱⵉ ⵉ ⵓⵎⴰⵣⴰⵏ ⵏⵏⵙ: ⴰⵡⴰ, ⵙⴰⵡⵍⵓ ⵉ ⵉⵎⵏⴰⴱⴰⵍⵏ, ⵜⴰⵊⵊⵜ ⵜⵏ ⵢⴰⵏ ⵉⵎⵉⴽⴽ?

87
[ⵜⴰⵜⵜⵓⵢⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⴰⵢⵡⴰ ⵎⵎⵓⵢ ⵉ ⵉⵙⵎ ⵏ ⵕⴱⴱⵉ ⵏⵏⴽ ⴰⵎⴰⵜⵜⵓⵢ
2 ⵖⵡⴰⵍⵍⵉ ⵉⵙⴽⵔⵏ ⴽⵔⴰ ⵉⵍⵍⴰⵏ ⵢⴰⵢⵡⴰ ⵉⵙⴳⴰⴷⴷⴰ ⵜ
3 ⴷ ⵖⵡⴰⵍⵍⵉ ⵉⵙⴽⵔⵏ ⵉⵙⵎⴳⴰⵏ ⵏⵏⵙ, ⵢⴰⵢⵡⴰ ⵉⵙⵡⴰⵜⵜⵙ ⴽⵔⴰ ⵉⴳⴰ ⵜ ⵢⴰⵏ ⵉ ⵎⴰ ⵎⵓ ⵉⴳⴰ
4 ⴷ ⵖⵡⴰⵍⵍⵉ ⴷ ⵉⵙⵙⵎⵖⵉⵏ ⵜⵓⴳⴰ, ⴳ ⴽⵔⴰ ⵉⴳⴰ ⵜ ⴰⵏⴰⵡ
5 ⵢⴰⵢⵡⴰ ⵉⵙⴽⵔ ⴳⵉⵙ ⵜⴰⴽⴰⵡⵜ ⵉⵔⴽⵎⵏ ⵉⵇⵇⵓⵔⵏ
6 ⵏⵜⵜⴰ ⵕⴱⴱⵉ: ⵀⴰ ⵏⵏ ⵔⴰⴷ ⴰⴽ ⵏⵙⵙⵖⵔ **ⵍⵇⵓⵔⴰⵏ** ⴰ **ⵎⵓⵃⴰⵎⵎⴰⴷ** {ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ} ⵓⵔ ⴰⴷ ⵜ ⵜⴻⵜⵜⵓⵜ
7 ⴱⵍⴰ ⴰⵢⵏⵏⴰ ⴳⵉⵙ ⵉⵔⴰ ⵕⴱⴱⵉ, ⴰⴷ ⴰⴽ ⵜ ⵉⵙⵜⵓ*, ⵀⴰ ⵏⵏ ⵏⵜⵜⴰ ⵉⵙⵙⵏ ⵎⴰⴷ ⴷ ⵢⵓⴳⴳⴰⵏ*, ⵓⵍⴰ ⵎⴰⴷ ⵉⵃⴹⴰⵏ, ⵉⵖ ⵜⵓⵍⵍⵜ ⵉⵎⵉ ⵏⵏⴽ ⵓⵍⴰ ⵉⵖ ⴰⵙ ⵜⵓⴷⵔⵜ ⵖ ⵜⵖⵔⵉ
8 ⵀⴰ ⵏⵏ ⵔⴰⴷ ⴽ ⵏⵙⵎⵓⵏ ⴷ ⵓⴱⵔⵉⴷ ⵉⴼⴰⵡⵏ, ⴰⴷ ⵜ ⵉⴳⴰⵏ ⴷ **ⵉⵙⵍⴰⵎ**
9 ⴰⵡⴰ, ⴰⵢⵡⴰ ⵙⵙⴽⵜⵉ ⵉ ⵎⵉⴷⴷⵏ, ⵉⵖ ⴰⵙⵏ ⵉⵔⵡⴰ ⵓⵙⵙⴽⵜⵉ?
10 ⵀⴰ ⵏⵏ ⵔⴰⴷ ⴳⵉⵙ ⵉⵙⵡⵉⵏⴳⵎ ⵡⴰⵏⵏⴰ ⵉⴽⵚⵓⴹⵏ ⵕⴱⴱⵉ
11 ⵎⴰⵛⵛ ⵔⴰⴷ ⴰⵙ ⵢⴰⵏⴼ ⵡⴰⵏⵏⴰ ⵉⴳⴰⵏ ⵡⴰⵛⵛ
12 ⵖⵡⴰⵍⵍⵉ ⵔⴰⴷ ⵉⴽⴽⵎⴹ ⵙ ⵜⵎⵥⵍⴰ ⵜⴰⴼⴷⴰⴷⴷⴰⵢⵜ
13 ⵙⵓⵍ ⵉⵔⴰ ⴰⴷ ⴳⵉⵙ ⵉⵅⵙⵉ, ⵓⵍⴰ ⵔⴰⴷ ⵉⵙⵓⵍ
14 ⵀⴰ ⵏⵏ ⵉⵏⵊⵎ ⵢⴰⴷ ⵡⴰⵏⵏⴰ ⵉⵙⵙⵖⵓⵙⵏ ⵉⵅⴼ ⵏⵏⵙ ⴳⵔ ⴰⵙ ⴷ ⵕⴱⴱⵉ ⵉⵖ ⵉⴼⵍⵙ
15 ⵢⴰⵢⵡⴰ ⵉⴱⴷⵔ ⵉⵙⵎ ⵏ ⵕⴱⴱⵉ ⵏⵏⵙ ⴰⵔ ⵉⵜⵜⵥⵥⴰⵍⵍⴰ ⵙⵎⵎⵓⵙⵜ ⵜⵉⵥⵉⵍⵍⴰ
16 ⵏⵖ ⴷ ⴰⵔ ⵜⵙⵙⵓⴼⵎ ⵜⵓⴷⵔⵜ ⵏ **ⴷⴷⵓⵏⵉⵜ** ⵅⴼ ⵜⵎⴳⴳⴰⵔⵓⵜ?
17 ⴰⵡⴰ, ⵀⴰ ⵏⵏ ⵜⴰⵎⴳⴳⴰⵔⵓⵜ ⵜⵓⴼ ⴰⵡⵏ, ⵙⵓⵍ ⵜⵖⴰⵎⴰ ⴱⴷⴷⴰ
18 ⵀⴰ ⵏⵏ ⵖⵉⴽ ⴰⴷ ⵉⵍⵍⴰ ⵖ ⵡⴰⵔⵔⴰⵜⵏ ⵉⵎⵣⵡⵓⵔⴰ
19 ⴰⴷ ⵜⵏ ⵉⴳⴰⵏ, ⴷ ⵡⴰⵔⵔⴰⵜⵏ ⵏ **ⵉⴱⵕⴰⵀⵉⵎ**, ⴷ **ⵎⵓⵙⴰ** 

88
[ⵜⴰⴷⵓⵍⵉ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵙ ⴽ ⵉⴷ ⵢⵓⵛⴽⴰ ⵉⵏⵖⵎⵉⵙ ⵏ ⵜⴷⵓⵍⵉ? ⵣⵄⵎⴰ ⵜⴰⵖⵔⵖⴰⵔⵜ
2 ⵓⴷⵎⴰⵡⵏ ⵏ ⵎⵉⴷⴷⵏ ⴰⴽⵓⴷ ⴰⵏⵏ ⵏⵏⵓⴳⵔⵏ,  ⴰⵛⴽⵓ ⴽⵔⴰ ⵙⴽⵔⵏ ⵢⵓⴹⴹⵕ
3 ⴰⵛⴽⵓ ⴽⵉⴳⴰⵏ ⴰⴷ ⵙⴽⵔⵏ ⵙⵓⵍ ⵎⵔⵔⵜⵏ ⴳ ⵡⴰⵙⵙ ⵏ ⵜⵖⵔⵖⴰⵔⵜ
4 ⴰⵔ ⴽⴽⵎⴹⵏ ⴳ ⵍⴰⴼⵉⵢⵜ ⵉⴼⴷⴰⴷⴷⵉⵏ
5 ⴰⵔ ⵙⵙⴰⵏ ⴳ ⵓⵖⴱⴰⵍⵓ ⵏ ⵓⵥⵉⵥⵏ
6 ⵓⵔ ⴰⵙⵏ ⵉⵍⵍⵉ ⵓⵎⵜⵛⵓ ⴱⵍⴰ ⴳ ⵓⵎⵓⴷⵔⵓⵙ
7 ⵓⵔ ⴰⴷ ⵉⵙⵉⵊⵊⵉ ⵓⵍⴰ ⴰⵔ ⵉⵜⵜⴽⴽⵙ ⵍⴰⵥ
8 ⵉⵏⵏⴰ ⵕⴱⴱⵉ: ⵎⴰⵛⵛ ⵀⴰ ⵏⵏ ⵓⴷⵎⴰⵡⵏ ⵢⴰⴹⵏⵉⵏ ⴳ ⵡⴰⵙⵙ ⵏ ⵜⵖⵔⵖⴰⵔⵜ ⴼⵓⵍⴽⵉⵏ ⴼⵊⵊⵉⵊⵏ
9 ⴰⵛⴽⵓ ⵉⵙⵙⵓⵙⵎ ⵜⵏ ⵖⴰⵢⵍⵍⵉ ⵙⴽⵔⵏ, ⴳ ⵜⵓⴷⵔⵜ
10 ⵏⵜⵜⴰ ⵕⴱⴱⵉ: ⵀⴰ ⵏⵏ ⵖⵡⵉ ⵏⵏ ⵍⵍⴰⵏ ⴳ ⵜⵓⵔⵜⵉⵜ ⵢⴰⵜⵜⵓⵢⵏ
11 ⵓⵔ ⴰⴷ ⴳⵉⵙ ⵙⵙⴼⵍⴰⴷⵏ ⵉ ⵓⵣⵔⴷⵉⴳ
12 ⵉⵍⵍⴰ ⴳⵉⵙ ⵓⵖⴱⴰⵍⵓ ⵉⵏⴳⵉⵏ
13 ⵍⵍⴰⵏⵜ ⴳⵉⵙ ⵜⵉⵙⵙⵉⵡⵉⵏ ⴰⵜⵜⵓⵢⵏⵉⵏ
14 ⴷ ⵉⵣⵓⴽⴰⵏ ⵜⵜⵔⵙⵏⵉⵏ ⵉ ⵡⴰⵏⵏⴰ ⵉⵔⴰⵏ ⴰⴷ ⵉⵙⵓ
15 ⴷ ⵉⵙⵓⵎⵓⵜⵏ ⴷⵔⵙⵏⵉⵏ
16 ⴷ ⵉⵃⵏⴱⵍⵏ ⴼⵙⵔⵏⵉⵏ
17 ⵏⵜⵜⴰ ⵕⴱⴱⵉ: ⵎⴰⵅⵅ ⵉⵙ ⵓⵔ ⴰⴷ ⵜⵜⵎⵏⴰⴷⵏ ⵉⵕⴰⵎⴰⵏ ⵎⴰⵏⵉⴽ ⵙ ⵜⵜⵓⵙⴽⴰⵔⵏ?
18 ⴷ ⵉⴳⵏⵏⴰ ⵎⴰⵏⵉⴽ ⵙ ⵢⴰⵜⵜⵓⵢ?
19 ⴷ ⵉⴷⵔⴰⵔⵏ ⵎⴰⵏⵉⴽ ⵙ ⴱⵉⴷⴷⵏ?
20 ⴷ ⵡⴰⴽⴰⵍ ⵎⴰⵏⵉⴽ ⵙ ⵉⵜⵜⵓⴼⵙⴰⵔ?
21 ⵏⵜⵜⴰ ⵕⴱⴱⵉ ⵉ ⵓⵎⴰⵣⴰⵏ ⵏⵏⵙ: ⴰⵢⵡⴰ, ⵙⵙⴽⵯⵜⵉ ⵉ ⵎⵉⴷⴷⵏ, ⵎⴰⴷ ⴰⴽ ⴷ ⵉⵜⵜⵓⵣⴰⵏⵏ,  ⵀⴰ ⵏⵏ ⴰⴷ ⴰⴽⴽⵯ ⵜⴳⵉⴷ ⴽⵢⵢⵉⵏ ⴷ ⵓⵎⵙⵙⵓⴽⵜⵉ
22 ⵀⴰ ⵏⵏ ⵓⵔ ⴼⵍⵍⴰⵙⵏ ⵜⴳⵉⴷ ⴰⵎⴰⴽⵕⴰⴹ, ⵓⵍⴰ ⴱⵣⵣⵉⵣⵣ
23 ⵎⴰⵛⵛ ⵡⴰⵏⵏⴰ ⵉⵡⵔⵔⵉⵏ ⵉⵏⴱⵍ, ⵉⴼⵍ ⵍⵉⵙⵍⴰⵎ
24 ⵀⴰ ⵏⵏ ⵔⴰⴷ ⵜ ⵉⵎⵔⵔⴷ ⵕⴱⴱⵉ ⵜⴰⵎⵎⴰⵔⴰ ⵉⴳⴳⵓⵜⵏ
25 ⵉⵏⵏⴰ ⵕⴱⴱⵉ: ⵀⴰ ⵏⵏ ⵔⴰⴷ ⵓⵔⵔⵉⵏ ⵙ ⴷⴰⵔⵏⵖ
26 ⵀⴰ ⵏⵏ ⵉⵇⵇⴰⵏ ⴷ ⴰⴷ ⵜⵏ ⵏⵙⵙⵃⵙⵓ, ⴽⵔⴰ ⵉⴳⴰ ⵜ ⵢⴰⵏ ⴷ ⵎⴰⴷ ⵉⵙⴽⵔ? 

89
[ⵜⴰⵢⵍⴳⵉ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵜⵉⵢⵍⴳⵉⵜ? ⵉⵍⵍⴰ ⵎⴰⴷ ⵉⵏⵏⴰⵏ: ⴰⵙⵙ ⵏ ⵜⴼⴰⵙⴽⴰ
2 ⴷ ⵎⵔⴰⵡ ⵏ ⵡⴰⴹⴰⵏⵏ ⵍⵍⵉ ⵉⵙⵉⵎⵖⵓⵔ ⵕⴱⴱⵉ
3 ⴷ ⵜⴰⵡⵏⴳⵉⵏ ⴷ ⵇⴰⵢⵛ: ⵉⵍⵍⴰ ⵎⴰⴷ ⵉⵏⵏⴰⵏ: ⴰⵙⵙ ⵏ ⵄⴰⵕⴰⴼⴰ ⴷ ⵢⵉⴹ ⵏ ⵡⴰⵙⵙ ⵏ ⵜⴼⴰⵙⴽⴰ?
4 ⴷ ⵢⵉⴹ ⵉⵖ ⴰⴰⴷ ⵉⵣⵔⴰⵢ? ⵏⵖ ⴷ ⵉⵖ ⴷ ⵢⵓⵛⴽⴰ?
5 ⵉⵏⵏⴰ ⵕⴱⴱⵉ: ⴰⵡⴰ, ⵉⵙ ⵉⴳⴰ ⵖⵉⴽ ⴰⵏⵏ ⵜⴰⴳⴰⵍⵍⵉⵜ ⴳ ⴷⴰⵔ ⴰⵢⵜ ⵓⵏⵍⵍⵉ?
6 ⵉⵙ ⵓⵔ ⵜⵙⵙⵉⵏⴷ ⵎⴰⴷ ⵉⵙⴽⵔ ⵕⴱⴱⵉ ⵏⵏⴽ ⵉ ⵄⴰⴷ?
7 ⴰⴷ ⵜ ⵉⴳⴰⵏ ⴷ ⵉⵔⴰⵎ ⴱⵓ ⵉⴱⵔⴳⵎⵎⵉⵜⵏ? ⵏⵖ ⴷ ⵉⵅⴰⵎⵏ?
8 ⵖⵡⵉⵍⵍⵉ ⵎⵓ ⵓⵔ ⵉⵜⵜⵓⵙⴽⴰⵔ ⵡⴰⵏⴰⵡ ⵏⵏⵙⵏ ⵖ ⵜⵎⴰⵣⵉⵔⵜ ⴰⴽⵓⴷ ⴰⵏⵏ?
9 ⴷ **ⵜⴰⵎⵓⴷ** ⵍⵍⵉ ⴱⴱⵉⵏⵉⵏ ⴰⵙⵓⵍⵉⵍ ⴳ ⵡⴰⵙⵉⴼ
10 ⴷ **ⴼⵉⵔⵄⴰⵡⵏ** ⴱⵓ ⵜⴳⵓⵙⵉⵏ, ⵏⵖ ⴷ ⵉⵡⵔⵉⵔⵏ: **ⵍⴰⵀⵕⴰⵎ**
11 ⵖⵡⵍⵍⵉ ⵥⴹⵎⵏⵉⵏ ⴳ ⵜⵎⴰⵣⵉⵔⵜ
12 ⴰⵢⵡⴰⵏ ⵙⵙⵓⴳⵜⵏ ⴳⵉⵙ ⴰⵖⴰⵣⴰⴷ
13 ⵢⴰⵢⵡⴰ ⵕⴱⴱⵉ ⵏⵏⴽ ⵢⵓⵜ ⵜⵏ ⵙ ⵓⵣⴼⵍ ⴷ ⵜⵎⵎⴰⵔⴰ
14 ⵀⴰ ⵏⵏ ⵕⴱⴱⵉ ⵏⵏⴽ ⵉⵎⴷⵉ ⴰⵙⵏ? ⵔⴰⴷ ⵜⵏ ⵉⵎⵔⵔⵜ
15 ⵀⴰ ⵏⵏ ⴰⴼⴳⴰⵏ ⵉⵖ ⵜ ⵢⵓⵔⵎ ⵕⴱⴱⵉ ⵏⵏⵙ, ⵢⴰⵢⵡⴰ ⵉⵙⵙⵉⵎⵖⵓⵔ ⵜ, ⵉⵙⵏⵏⵓⴼⵓ ⵜ, ⴰⴽⵓⴷ ⴰⵏⵏ ⴰⵔ ⵉⵜⵜⵉⵏⵉ: ⵉⵙⵏⵏⵓⴼⴰ ⵉⵢⵉ ⵕⴱⴱⵉ ⵉⵏⵓ
16 ⴰⵎⵎⴰ ⵉⵖ ⵜ ⵢⵓⵔⵎ, ⵢⴰⵢⵡⴰ ⵉⵙⵙⵉⴽⵕⵉⵥ  ⴼⵍⵍⴰⵙ ⵜⵉⴽⴽⵉ ⵏⵏⵙ, ⴰⴽⵓⴷ ⴰⵏⵏ ⴰⵔ ⵉⵜⵜⵉⵏⵉ: ⵉⵙⵏⵓⴳⵔ ⵉⵢⵉ ⵕⴱⴱⵉ ⵉⵏⵓ
17 ⴰⵡⴰ, ⵀⴰ ⵏⵏ ⵓⵀⵓ, ⵀⴰ ⵏⵏ ⵉⵙ ⵓⵔ ⴰⴷ ⵜⴰⴽⴽⴰⵎ ⵜⵉⴽⴽⵉ ⵉ ⵉⴳⵉⴳⵉⵍ
18 ⴷ ⵓⵔ ⴰⴷ ⵜⵙⵙⵓⵔⵔⵙⵎ ⵅⴼ ⵜⵉⴽⴽⵉ ⵏ ⵓⵎⵥⵍⵓⴹ
19 ⵖⵉⴽ ⵍⵍⵉ ⵜⵛⵛⵜⵜⴰⵎ ⵜⵉⴽⵉⵙⵉⵜ ⵎⴽ ⵏⵏⴰ ⵜⴳⴰ
20 ⴷ ⴰⵔ ⵜⵜⵉⵔⵉⵎ ⴰⵢⴷⴰ ⵙ ⵢⴰⵜ ⵜⴰⵢⵔⵉ ⵉⴳⴳⵓⵜⵏ
21 ⵡⴰⵅⵅⴰ, ⵀⴰ ⵏⵏ ⵉⵖ ⵉⵎⴷⵓⴷⵉ ⵡⴰⴽⴰⵍ ⵢⴰⵢⵡⴰ ⵉⵎⵣⵉ ⴱⴰⵀⵔⴰ
22 ⵙ ⴷ ⵜⵓⵛⴽⴰ ⵜⵔⵏⵏⴰⵡⵜ ⵏ ⵕⴱⴱⵉ ⵏⵏⴽ, ⴳⵉⵏ ⵉⵏⵉⵔⵏ ⴷⴷⵔⵙⵜ ⵢⴰⵜ ⴳ ⵜⴰⵎⴰ ⵏ ⵜⴰⵢⵢⴰⴹ, ⴼⴰⴷ ⴰⴷ ⵉⴱⴹⵓ ⴳⵔ ⵎⵉⴷⴷⵏ
23 ⵙ ⴷ ⵜⵏⴳⵉ ⵍⴰⴼⵉⵢⵜ ⵏ ⵓⵔⵡⴰⵙⵙ, ⵖ ⴰⵙⵙ ⴰⵏⵏ: ⴰⴽⵓⴷ ⴰⵏⵏ ⴰⵔ ⴰⴷ ⵉⵙⵡⵉⵏⴳⵉⵎ ⵓⴼⴳⴰⵏ, ⵎⴰⵛⵛ ⵎⴰⴷ ⴰⵙ ⵉⵙⵙⵓⴳⵔ ⵓⵙⵡⵉⵏⴳⵎ?
24 ⵢⴰⵢⵡ ⴰⵔ ⵉⵜⵜⵉⵏⵉ: ⵎⴰ ⵜⴰⴷ ⵉⵙ ⴽⴰ ⵣⵣⵡⴰⵔⵖ ⵉ ⵜⵓⴷⵔⵜ ⵉⵏⵓ ⵎⴰⴷ ⵉⴼⵓⵍⴽⵉⵏ?
25 ⵉⵏⵏⴰ ⵕⴱⴱⵉ: ⴰⴽⵓⴷ ⴰⵏⵏ ⵓⵔ ⵔⴰⴷ ⵜ ⵉⵎⵔⵔⴷ ⵎⵇⵇⴰⵔ ⴷ ⵢⴰⵏ, ⵣⵓⵏ ⴷ ⵖⵉⴽ ⵍⵍⵉ ⵔⴰⴷ ⵜ ⵎⵔⵔⵜⵖ ⵏⵊⴽⵉ
26 ⵖⵉⴽ ⵍⵍⵉ ⵓⵔ ⵔⴰⴷ ⵜ ⵉⴽⵔⴼ ⵎⵇⵇⴰⵔ ⴷ ⵢⴰⵏ, ⵣⵓⵏ ⴷ ⵖⵉⴽ ⵍⵍⵉ ⵔⴰⴷ ⵜ ⴽⵔⴼⵖ ⵏⴽⴽⵉ?
27 ⴰⵎⵎⴰ ⴰⵢⵜ ⵕⴱⴱⵉ: ⵀⴰ ⵏⵏ ⴰⵔ ⴰⵙⵏ ⵏⵜⵜⵉⵏⵉ: ⵡⴰ ⵉⵎⴰⵏ ⴳⴰⵏⵉⵏ ⵉⵎⵏⵏⵉⵔⵏ ⵙⵏ
28 ⵜⵙⴼⵓⵍⴽⵉⴷ ⴳⵔ ⴰⵎ ⴷ ⵕⴱⴱⵉ, ⴰⴷ ⴽⵎ ⵉⵙⵙⴼⵓⵍⴽⵉ ⵕⴱⴱⵉ
29 ⵙ ⴰⵙ ⵉⵜⵜⵓⵏⵏⴰ: ⴰⵢⵡⴰ, ⴽⵛⵎ ⴳⵔ ⵉⵙⵎⴳⴰⵏ ⵉⵏⵓ
30 ⵣⴷⵖ ⴳ ⵜⵓⵔⵜⵉⵜ ⵉⵏⵓ 

90
[ⵜⴰⵎⴰⵣⵉⵔⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵜⵎⴰⵣⵉⵔⵜ ⴰⴷ, ⵣⵄⵎⴰ **ⵎⴰⴽⴽⴰ**
2 ⵙⵓⵍ ⴽⵢⵢⵉⵏ ⵉⵣⵣⵔⵉ ⴰⴽ ⵕⴱⴱⵉ ⴽⵔⴰ ⵜⵙⴽⴰⵔⴷ ⴳ ⵜⵎⴰⵣⵉⵔⵜ ⴰⴷ, ⵣⵄⵎⴰ **ⵎⴰⴽⴽⴰ**
3 ⴷ ⵓⵎⴰⵔⴰⵡ, ⴷ ⴽⵔⴰ ⵢⵓⵔⵓ, ⵉⵍⵍⴰ ⵎⴰⴷ ⵉⵏⵏⴰⵏ **ⴰⴷⴰⵎ** ⴷ ⵜⴰⵔⵡⴰ ⵏⵏⵙ?
4 ⵜⴰⴳⴰⵍⵍⵉⵜ ⴰⵔ ⵢⴰⴷ ⵏⵙⴽⵔ ⴰⴼⴳⴰⵏ ⴳ ⵜⵎⵎⴰⵔⴰ, ⴰⵛⴽⵓ ⵉⵎⵎⴰⵖ ⴷⵉⵙ ⴳ ⵜⵎⵣⵡⴰⵔⵓⵜ ⵓⵍⴰ ⵜⴰⵎⴳⴳⴰⵔⵓⵜ,
5 ⵉⵙ ⴷ ⵉⵙ ⵉⵖⴰⵍ, ⵓⵔ ⵙⴰⵔ ⵔⴰⴷ ⴰⵙ ⵉⵥⴹⵉⵕ ⵎⵇⵇⴰⵔ ⴷ ⵢⴰⵏ? ⵀⴰ ⵏⵏ ⵕⴱⴱⵉ ⵉⵥⴹⴰⵕ ⴰⵙ
6 ⵢⴰⵢⵡⴰ ⴰⵔ ⵉⵜⵜⵉⵏⵉ: ⵙⵔⴼⵓⴼⵏ ⴰⵖ ⴽⵉⴳⴰⵏ ⴷ ⵡⴰⵢⴰⴷⴰ
7 ⵉⵙ ⵉⵖⴰⵍ ⵉⵙ ⵜ ⵓⵔ ⵉⵥⵕⵉ ⵢⴰⵏ? ⵓⵍⴰ ⵎⴰⴷ ⴰⵙ ⵉⵙⴽⵔ? ⵀⴰ ⵏⵏ ⵕⴱⴱⵉ ⵉⵥⵕⴰ ⵜ, ⵉⵙⵙⵏ ⵎⴰⴷ ⵉⵟⵟⴰⴼ ⵓⵍⴰ ⵎⴰⴷ ⴰⵙ ⵉⵙⴽⵔ
8 ⵉⵏⵏⴰ ⵕⴱⴱⵉ: ⵎⴰⵅⵅ ⵉⵙ ⴰⵙ ⵓⵔ ⵏⵙⴽⵉⵔ ⵙⵏⴰⵜ ⵡⴰⵍⵍⵏ, ⴰⵔ ⵙⵔⵙⵏⵜ ⵉⵜⵜⵎⵏⴰⴷ?
9 ⴷ ⵉⵍⵙ ⴰⵔ ⵙⵔⵙ ⵉⵙⴰⵡⵍ? ⴷ ⵙⵉⵏ ⵡⴰⵏⴼⵓⵔⵏ ⵎⴰⴷ ⵉⵙⴼⴰⵍⴽⴰⵢⵏ ⵓⴷⵎ ⵏⵏⵙ?
10 ⵖⵉⴽ ⵍⵍⵉ ⴰⵙ ⵏⵎⵍⴰ ⵙⵉⵏ ⵉⵖⴰⵔⴰⵙⵏ: ⴰⵖⴰⵔⴰⵙ ⵏ ⵓⴼⵓⵍⴽⵉ, ⴷ ⵓⵖⴰⵔⴰⵙ ⵏ ⵓⵥⵓⴹ,
11 ⵉⵏⵏⴰ ⵕⴱⴱⵉ: ⵀⴰ ⵏⵏ ⵎⵜⴰⴷⴷ ⵉⵙ ⴽⴰ ⵉⵎⵓⵏ ⴷ ⵓⵖⴰⵔⴰⵙ ⵍⵍⵉ ⵔⴰⴷ ⵜ ⵉⵊⵊⵏⵊⵎ? ⴳ ⵜⵎⵎⴰⵔⴰ ⵏ ⵓⵙⴰⵡⵏ ⴰⵏⵏ?
12 ⵀⵢⵢⴰ ⵎⵜⴰⴷⴷ ⵉⵙ ⵜⵙⵙⵏⴷ ⵎⴰⵏⵉⴽ ⵉⴳⴰ ⵓⵙⴰⵡⵏ?
13 ⵉⵏⵏⴰ ⵕⴱⴱⵉ: ⴰⵣⵔⴰⵢ ⵏ ⵓⵙⴰⵡⵏ ⴰⵏⵏ ⵉⴳⴰ ⵜ, ⴰⴷ ⵜⵙⴷⴼⵉⴷ ⵢⴰⵏ ⵉⵙⵎⴳ, ⵏⵖ ⵜⴰⵡⴰⵢⵢⴰ
14 ⵏⵖ ⵜⴼⴽⵉⴷ ⵜⵉⵔⵎⴷ ⴳ ⵢⴰⵏ ⵡⴰⵙⵙ ⵉⵍⵍⵓⵥⵏ
15 ⵉ ⵢⴰⵏ ⵉⴳⵉⴳⵉⵍ ⵍⵍⵉ ⵉⴳⴰⵏ ⴳ ⵜⵓⵡⵊⴰ ⵏⵏⴽ
16 ⵏⵖ ⴰⵎⵥⵍⵓⴹ ⵉⴳⴰⵏ ⴰⵊⵄⵏⵉⴹ
17 ⵙⵓⵍ ⵉⴳⴰ ⴳ ⵖⵡⵉⵍⵍⵉ ⴼⵍⵙⵏⵉⵏ ⴰⵢⵡⴰⵏ ⴳⵉⴷⴷⵉⵏ ⵅⴼ ⵓⵥⵥⵉⴹⵕ, ⵖⵉⴽ ⵍⵍⵉ ⴳⴰⴷⴷⴰⵏ ⵅⴼ ⵜⵎⵍⵍⴰⵡⵜ
18 ⵉⵏⵏⴰ ⵕⴱⴱⵉ: ⵀⴰ ⵏⵏ ⵖⵡⵉⵍⵍⵉ ⴳ ⵍⵍⴰⵏⵜ ⵜⵉⵎⵉⵜⴰⵔ ⴰⴷ, ⵖⵡⵉ ⵏⵏ ⴰⴷ ⵉⴳⴰⵏ ⴰⵢⵜ ⵉⵇⵓⵙ
19 ⴰⵎⵎⴰ ⵖⵡⵉⵍⵍⵉ ⵏⴱⵍⵏⵉⵏ ⴰⵢⵡⴰⵏ ⵙⵙⴽⵉⵔⴽⴽⵙⵏ ⴰⵢⵍⴰⵏ ⵏⵏⵖ, ⵀⴰ ⵏⵏ ⵖⵡⵉⵏⵏ ⴰⴷ ⵉⴳⴰⵏ ⴰⵢⵜ ⵉⵥⵥⵍⵎⴹ, ⵣⵄⵎⴰ ⴰⵢⵜ ⵓⵔⵡⴰⵙⵙ
20 ⵀⴰ ⵏⵏ ⵜⵓⵔⴳⴰⵍⵏ ⴳ ⵓⴳⵏⵙ ⵏ ⵍⴰⴼⵉⵢⵜ

91
[ⵜⴰⴼⵓⴽⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ ⴰⴷ ⴳⴳⴰⵍⵖ ⵙ ⵜⴰⴼⵓⴽⵜ ⴷ ⵓⵣⵏⵥⴰⵕ ⵏⵏⵙ
2 ⴷ ⵡⴰⵢⵢⵓⵔ ⵉⵖ ⵜ ⵉⴷ ⵉⵟⵟⴼⴰⵕ
3 ⴷ ⵡⴰⵙⵙ ⵉⵖ ⵜ ⵉⴷ ⵉⵙⵙⵓⴳⴳⴰ
4 ⴷ ⵢⵉⴹ ⵉⵖ ⵜ ⵉⴷⵍ
5 ⴷ ⵉⴳⵏⵏⴰ ⴷ ⵎⴰ ⵜⵜ ⵉⵙⵙⴽⵉⵏ
6 ⴷ ⵡⴰⴽⴰⵍ, ⴷ ⵎⴰ ⵜⵜ ⵉⴼⵙⵎⵏ
7 ⴷ ⵉⵎⴰⵏ, ⴷ ⵎⴰ ⵜⵜ ⵉⵙⴰⵙⵜⵡⴰⵏ
8 ⵉⵎⵍ ⴰⵙ ⴰⵖⴰⵔⴰⵙ ⵉⴼⵔⵖⵏ ⴷ ⵡⴰⴷ ⵢⵓⵖⴷⵏ
9 ⴰⵔ ⵉⵊⵊⵏⵊⵎ ⵕⴱⴱⵉ ⵡⴰⴷ ⵉⵙⵖⵓⵙⵏ ⵉⵅⴼ ⵏⵏⵙ
10 ⵖⵉⴽ ⵍⵍⵉ ⵉⵙⵙⵓⴽⵍ ⵖⵡⴰⵍⵍⵉ ⵜ ⵉⵏⵅⵅⵍⵏ
11 ⵀⴰ ⵏⵏ ⵜⵙⵙⴽⵉⵔ ⴳⵉⵙ **ⵜⴰⵎⵓⴷ** ⴰⵎⴰⵣⴰⵏ ⵏⵏⵙⵏ, ⵙ ⵓⵥⴹⴰⵎ ⵏⵏⵙⵏ
12 ⵉⵍⵍⵉⵖ ⴰⵢⵜⵜⴰⵣⵣⴰⵍ ⵡⴰⵛⵛ ⵏⵏⵙⵏ, ⵉⵙⴽⵔ ⵖⴰⵢⵍⵍⵉ ⵅⴼ ⴷ ⵎⵙⴰⵛⴽⴰ?
13 ⵉⵏⵏⴰ ⴰⵙⵏ ⵓⵎⴰⵣⴰⵏ ⵏ ⵕⴱⴱⵉ: ⴰⴷ ⵜ ⵉⴳⴰⵏ ⴷ **ⵚⴰⵍⵃ** ⵀⴰ ⵏⵏ ⴰⴷ ⵓⵔ ⵜⵙⵍⵉⵎ ⵜⴰⵕⴰⵎⵜ ⵏ ⵕⴱⴱⵉ ⴷ ⵜⵉⵙⵙⵉ ⵏⵏⵙ ⴳ ⵡⴰⵙⵙ ⵏⵏⵙ?
14 ⵎⴰⵛⵛ ⵙⵙⴽⵉⵔⴽⴽⵙⵏ ⵜ, ⴰⵢⵡⵕⵏ ⵏⵖⵉⵏ ⵜⴰⵕⴰⵎⵜ, ⵖⵉⴽ ⴰⵏⵏ ⴰ ⵅⴼ ⵜⵏ ⵉⵙⵔⴼⵓⴼⵏⵕⴱⴱⵉ ⵏⵏⵙⵏ ⵙ ⵓⴱⴽⴽⴰⴹ ⵏⵏⵙⵏ, ⵢⴰⵢⵡⴰ ⵉⵙⴳⵓⵏ ⴼⵍⵍⴰⵙⵏ ⵜⴰⵎⵎⴰⵔⴰ, ⵓⵔ ⴳⵉⵙⵏ ⵉⵏⵊⵎ ⵎⵇⵇⴰⵔ ⴷ ⵢⴰⵏ
15 ⴰⵛⴽⵓ ⵕⴱⴱⵉ ⵓⵔ ⵉⴽⵚⵓⴹ, ⵎⴰ ⵔⴰⴷ ⴷ ⵉⴳⴳⵔⵓ ⵉ ⵖⵉⴽ ⴰⵏⵏ? ⵏⵖ ⴷ ⵖⵡⴰ ⵍⵍⵉ ⵉⵏⵖⴰⵏ ⵜⴰⵕⴰⵎⵜ, ⵓⵔ ⵏⵏ ⵉⵜⴰⵎ ⵎⴰ ⵔⴰⴷ ⵉⴳⴳⵔⵓ? 

92
[ⵉⴹ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ ⴰⴷ ⴳⴳⴰⵍⵖ ⵙ ⵢⵉⴹ ⵉⵖ ⵉⴷⵍ ⴽⵔⴰ ⵉⵍⵍⴰⵏ
2 ⴷ ⵡⴰⵙⵙ ⵉⵖ ⴷ ⵢⵓⴳⴳⴰ ⵙ ⵜⵉⴼⴰⵡⵜ ⵏⵏⵙ
3 ⴷ ⵖⵡⴰⵍⵍⵉ ⵉⵙⴽⵔⵏ ⴰⵡⵜⵎ ⴷ ⵜⴰⵡⵜⵎⵜ, ⵣⵓⵏ ⴷ **ⴰⴷⴰⵎ** ⴷ **ⵃⴰⵡⵡⴰ**
4 ⴰ ⵜⴰⵡⵡⵓⵔⵉ ⵏⵏⵓⵏ ⵍⵍⵉ ⵜⵙⴽⵔⵎ, ⴰⵔ ⵜⴼⵜⵜⵙ, ⴳⵉⵙ ⵎⴰⴷ ⵉⴼⵓⵍⴽⵉⵏ, ⵖⵉⴽ ⵍⵍⵉ ⴳⵉⵙ ⵎⴰⴷ ⵓⵔ ⵉⴼⵓⵍⴽⵉⵏ
5 ⵀⴰ ⵏⵏ ⵡⴰⵏⵏⴰ ⵢⴰⴽⴽⴰⵏ ⵜⵉⵏ ⵕⴱⴱⵉ, ⵢⴰⵢⵡⴰ ⵉⴽⵚⵓⴹ ⵕⴱⴱⵉ
6 ⵢⴰⵢⵡⴰ ⵉⴼⵍⵙ ⵙ ⵕⴱⴱⵉ, ⵉⵙⵙⵏ ⵉⵙ ⵜⵍⵍⴰ ⵜⵓⵔⵜⵉⵜ ⵏ ⵕⴱⴱⵉ
7 ⵖⵡⴰⵏⵏ ⵔⴰⴷ ⵜ ⵏⵙⵎⵓⵏ ⴷ ⵓⵖⴰⵔⴰⵙ ⵉⴼⵓⵍⴽⵉⵏ
8 ⴰⵎⵎⴰ ⵖⵡⴰⵍⵍⵉ ⵜ ⵢⵓⵙⵙⵏ ⵉⵖⴰⵍ ⵉⵙ ⵓⵔ ⵉⵍⴽⵉⵎ ⵅⴼ ⵕⴱⴱⵉ?
9 ⵢⴰⵢⵡⴰ ⵉⵙⵙⴽⵉⵔⴽⴽⵉⵙ ⵜⴰⵡⵔⵔⴰⵢⵜ ⵙ ⴷⴰⵔ ⵕⴱⴱⵉ
10 ⵀⴰ ⵏⵏ ⵔⴰⴷ ⵜ ⵏⵙⵙⵉⴽⵉ ⴰⵖⴰⵔⴰⵙ ⵏ ⵜⴰⵙⵙⴰⵙⵜ
11 ⵀⴰ ⵏⵏ ⵓⵔ ⴰⴷ ⴼⵍⵍⴰⵙ ⵢⴰⵙⵉ ⵡⴰⵢⴰⴷⴰ ⵏⵏⵙ ⴰⵎⵢⴰ ⵉⵖ ⵉⵔⴼⵓⴼⵓⵏ
12 ⵀⴰ ⵏⵏ ⴰⵙⴰⵖⵓⵍ ⵉⴳⴰ ⵡⵉⵏ ⵏⵏⵖ
13 ⵖⵉⴽ ⵍⵍⵉ ⵜⴳⴰ ⵜⵎⴳⴳⴰⵔⵓⵜ, ⵓⵍⴰ ⵜⴰⵎⵣⵡⴰⵔⵓⵜ ⵜⵉⵏ ⵕⴱⴱⵉ
14 ⵉⵏⵏⴰ ⵕⴱⴱⵉ: ⵀⴰ ⵏⵏ ⵙⵙⵉⵡⴷⵖ ⴽⵯⵏ ⵙ ⵍⴰⴼⵉⵢⵜ ⵉⴼⴷⴰⴷⴷⵉⵏ
15 ⵍⴰⴼⵉⵢⵜ ⴰⵏⵏ ⵓⵔ ⴰⴷ ⵙⵔⵙ ⵉⴽⴽⵎⴹ ⴱⵍⴰ ⵡⴰⵛⵛ
16 ⵖⵡⴰⵍⵍⵉ ⵉⵙⵙⴽⵉⵔⴽⴽⵙⵏ ⴰⵎⴰⵣⴰⵏ ⵢⴰⵢⵡⴰ ⵉⵏⴱⵍ
17 ⵖⵉⴽ ⵍⵍⵉ ⵔⴰⴷ ⴰⵙ ⵢⴰⵏⴼ ⵖⵡⴰⵍⵍⵉ ⵉⴽⵚⵓⴹⵏ ⵕⴱⴱⵉ
18 ⵖⵡⴰⵍⵍⵉ ⵢⴰⴽⴽⴰⵏ ⴰⵢⴰⴷⴰ ⵏⵏⵙ ⵅⴼ ⴰⴷ ⵉⵙⵖⵓⵙ ⵉⵅⴼ ⵏⵏⵙ ⴷ ⵡⴰⵢⴰⴷⴰ ⵏⵏⵙ
19 ⵙⵓⵍ ⵓⵔ ⵉⵔⵉ ⴽⵔⴰ ⵏ ⵜⵏⴰⴼⵓⵜ ⴳ ⴷⴰⵔ ⵢⴰⵏ ⵙ ⵎⴰⴷ ⵢⴰⴽⴽⴰ
20 ⴱⵍⴰ ⵓⴷⵎ ⵏ ⵕⴱⴱⵉ ⵍⵍⵉ ⵢⴰⵜⵜⵓⵢⵏ
21 ⵀⴰ ⵏⵏ ⵔⴰⴷ ⵙⵓⵍ ⵉⵍⴽⵎ ⵎⴰⴷ ⵉⵔⴰ, ⴳ ⴷⴰⵔ ⵕⴱⴱⵉ 

93
[ⵣⵉⴽⴽ ⵏ ⵡⴰⵙⵙ (ⵜⵓⴼⴰⵜ)]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⴰⴷ ⴳⴳⴰⵍⵖ ⵙ ⵣⵉⴽⴽ ⵏ ⵓⵣⴰⵍ
2 ⴷ ⵢⵉⴹ ⵉⵖ ⵉⴷⵍ
3 ⴰⵎⴽⵉ ⴽ ⵉⴼⵍ ⵕⴱⴱⵉ ⵏⵏⴽ, ⴰ **ⵎⵓⵃⴰⵎⵎⴰⴷ** {ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ} ⵓⵍⴰ ⵉⵙⵙⵉⴽⴹ ⴽ
4 ⵀⴰ ⵏⵏ ⵜⴰⵎⴳⴳⴰⵔⵓⵜ, ⵜⵓⴼ ⴰⴽ ⵜⴰⵎⵣⵡⴰⵔⵓⵜ
5 ⵀⴰ ⵏⵏ ⵔⴰⴷ ⴰⴽ ⵉⴼⴽ ⵕⴱⴱⵉ ⵏⵏⴽ ⴰⵔⴷ ⵉⵖ ⵜⵏⵏⵉⴷ ⵉⴳⴷⴰ
6 ⵎⴰⵅⵅ ⵉⵙ ⵜ ⵉⵏⵏ ⵓⵔ ⵜⴽⴽⵉⴷ ⵜⴳⵉⴷ ⵉⴳⵉⴳⵉⵍ? ⵢⴰⵢⵡⴰ ⵕⴱⴱⵉ ⵉⴹⵓⴼ ⴽ? ⵉⵣⵡⵉⵔ ⴰⴽ, ⵙⴳ ⵎⵥⵥⵉⵢ ⴰⵔ ⵎⵇⵇⵓⵔ, ⴰⵢⵍⵍⵉⵖ ⵜⵙⵙⵍⴽⵎⴷ ⵜⴰⴱⵔⴰⵜ
7 ⵖⵉⴽ ⵍⵍⵉ ⵜⵜ ⵉⵏⵏ ⵜⴽⴽⵉⴷ ⵜⵓⴹⴹⵕⴷ, ⵉⵙⵎⵓⵏ ⴽ ⴷ ⵓⵖⴰⵔⴰⵙ
8 ⵖⵉⴽ ⵍⵍⵉ ⵜⴳⵉⴷ ⴰⵎⵥⵍⵓⴹ ⵉⴼⴽ ⴰⴽ ⵎⴰⴷ ⵓⵔ ⵉⵜⵜⵙⵎⴰⴷⵏ
9 ⴰⵡⴰ, ⵀⴰ ⵏⵏ ⴰⴷ ⵓⵔ ⵜⵔⵏⵓⴷ ⵉⴳⵉⴳⵉⵍ
10 ⵓⵍⴰ ⵜⵥⵥⵉⴷ ⴷ ⵉⵎⵎⵜⵔⵉ, ⴰⵛⴽⵓ ⵓⵔ ⵉⵟⵟⴰⴼ ⴰⵢⴰⴷⴰ
11 ⴰⵎⵎⴰ ⵜⴰⵏⴰⴼⵓⵜ ⵏ ⵕⴱⴱⵉ ⵏⵏⴽ, ⴰⵢⵡⴰ ⵙⴰⵡⵍ ⴼⵍⵍⴰⵙ ⴰⵔ ⵜ ⵜⴰⴷⴷⵔⴰⴷ 

94
[ⴰⵎⵎⵓⵣⵣⵓ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ ⵉ ⵓⵎⴰⵣⴰⵏ ⵏⵏⵙ: ⵎⴰⵅⵅ ⵉⵙ ⴰⴽ ⵓⵔ ⵏⵙⵎⵎⵓⵣⵉ ⴰⴷⵎⵔ ⵏⵏⴽ ⵓⵔ ⴳⵉⵙ ⴽⵔⴰ ⵏ ⵜⴽⵔⵥⵉ? ⵏⴽⵜⵓⵔ ⵜ ⵙ ⵜⵎⵍⵍⴰⵡⵜ
2 ⵉⵏⵏⴰ ⴰⵙ ⵕⴱⴱⵉ: ⵏⴰⵢⵡⴰ ⵏⵙⵉⵜⵜⵉ ⴼⵍⵍⴰⴽ ⴰⴱⴽⴽⴰⴹ ⵏⵏⴽ, ⵣⵄⵎⴰ ⵓⵔ ⵙⵓⵍ ⴼⵍⵍⴰⴽ ⵉⵍⵍⵉ ⵎⵇⵇⴰⵔ ⴷ ⴰⵎⵢⴰ, ⴳ ⵎⴰⴷ ⵉⵣⵡⴰⵔⵏ, ⵓⵍⴰ ⵎⴰⴷ ⵉⴳⴳⵯⵔⴰⵏ
3 ⵍⵍⵉ ⵉⵥⵥⴰⵢⵏ ⵅⴼ ⵜⴰⴷⴰⵡⵜ ⵏⵏⴽ, ⵣⵄⵎⴰ  ⵎⴰⴷ ⵜⵓⵙⵉⴷ
4 ⵉⵏⵏⴰ ⴰⵙ ⵕⴱⴱⵉ: ⵏⵙⴰⵜⵜⵓⵢ ⴰⴽ ⴰⴱⴷⴰⵔ ⵏⵏⴽ, ⴷ ⵡⴰⵜⵉⴳ ⵏⵏⴽ, ⴽⵔⴰ ⴳ ⵜⵜⵓⴱⴷⴰⵔⵖ, ⵀⴰ ⵏⵏ ⵜⵜⵓⴱⴷⴰⵔⴷ ⴳⵉⵙ ⴽⵢⵢⵉⵏ
5 ⵉⵏⵏⴰ ⵕⴱⴱⵉ: ⵀⴰ ⵏⵏ ⴽⵔⴰ ⵉⴳⴰ ⵜ ⵜⵉⴽⵕⵥⵉ ⵜⵍⵍⴰ ⴷⵉⵙ ⵜⴰⴼⵙⴰⵙⵜ, ⴰⵛⴽⵓ ⵜⴰⴼⵙⴰⵙⵜ ⵜⴳⴰ ⴱⴷⴷⴰ ⵅⴼ ⵜⴽⵕⵥⵉ
6 ⵀⴰ ⵏⵏ ⵜⵉⴽⵕⵥⵉ ⵜⵍⵍⴰ ⴷⵉⵙ ⵜⴰⴼⵙⴰⵙⵜ ⵖⵉⴽ ⵍⵍⵉ ⵙ ⵉⵏⵏⴰ ⵕⴱⴱⵉ
7 ⵉⵏⵏⴰ ⵕⴱⴱⵉ: ⵉⵖ ⵜⴼⵔⵉⴷ ⵜⴰⵥⴰⵍⵍⵉⵜ ⵏⵏⴽ, ⵏⵖ ⴷ ⵜⴰⵖⴰⵡⵙⴰ ⵏ ⴷⴷⵓⵏⵉⵜ ⴰⵢⵡⴰ ⵙⵟⵟⵓⴼⵓⵕ ⴰⵙ, ⵎⴰ ⵔⴰⴷ ⴰⴽ ⵉⵔⵡⵓ ⴳⵔⴰⴽ ⴷ ⵕⴱⴱⵉ ⵏⵏⴽ
8 ⵜⵙⵎⵓⵏ ⵜⵏ ⵜⴰⵢⵔⵉ ⵏⵏⴽ ⴳ ⵓⴼⵓⵙ ⵏ ⵕⴱⴱⵉ ⵏⵏⴽ 

95
[ⵜⴰⵣⴰⵔⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⵉⵉ ⴰⴷ ⴳⴳⴰⵍⵖ ⵙ **ⵜⵜⵉⵏ** ⴷ **ⵣⵣⴰⵢⵜⵓⵏ** ⵉⵍⵍⴰ ⵎⴰⴷ ⵉⵏⵏⴰⵏ: ⵜⴰⵣⴰⵔⵜ ⴷ ⵓⵣⵎⵎⵓⵔ ⵍⵍⵉ ⵛⵜⵜⴰⵏ ⵎⵉⴷⴷⵏ? ⵉⵍⵍⴰ ⵎⴰⴷ ⵉⵏⵏⴰⵏ: ⵉⴷⵔⴰⵔⵏ ⴳ ⵜⵎⴰⵣⵉⵔⵜ ⵏ **ⵍⵇⵓⴷⵙ**? ⵣⵓⵏ ⴷ **ⵟⵟⵓⵕ ⵙⵉⵏⵉⵏ** ⴰⴷ ⵜ ⵉⴳⴰⵏ ⴷ ⵓⴷⵔⴰⵔ ⵍⵍⵉ ⴳ ⵉⵙⴰⵡⵍ ⵕⴱⴱⵉ ⵙ **ⵎⵓⵙⴰ** ⴷ ⵜⴰⵎⴰⵣⵉⵔⵜ ⵏ **ⵎⴰⴽⴽⴰ** ⵣⵄⵎⴰ ⵉⴳⴳⵓⵍ ⵕⴱⴱⵉ ⵙ ⵜⵎⵉⵣⴰⵔ ⵍⵍⵉ ⴳ ⴷ ⵢⵓⵣⵏ ⵉⵎⴰⵣⴰⵏⵏ ⵏⵏⵙ (ⵎⴰⵛⵛ ⵕⴱⴱⵉ ⴽⴰ ⴰⴷ ⵉⵙⵙⵏⵏ)
2 ⴷ ⵓⴷⵔⴰⵔ ⵏ **ⵙⵉⵏⵉⵏ**
3 ⴷ ⵜⵎⴰⵣⵉⵔⵜ ⴰⴷ: ⵍⵍⵉ ⵉⴳⴷⵍ ⵕⴱⴱⵉ ⴳ ⴽⵔⴰ ⵉⵜⵜⵓⴽⵚⴰⴹⵏ: **ⵎⴰⴽⴽⴰ** ⵍⵍⵉ ⴳ ⴷ ⵢⵓⵣⵏ ⵕⴱⴱⵉ **ⵎⵓⵃⴰⵎⵎⴰⴷ** {ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ}
4 ⵉⵏⵏⴰ ⵕⴱⴱⵉ: ⵜⴰⴳⴰⵍⵍⵉⵜ ⴰⵔ ⵏⵙⴽⵔ ⴰⴼⴳⴰⵏ ⵏⵙⴰⵙⵜⵡ ⵜ ⴱⴰⵀⵔⴰ
5 ⵏⴰⵢⵡⴰ ⵏⵙⵙⵉⵡⵔⵔⵉ ⵜ ⵉⴷ ⵙ ⴳⴰⵔ ⵜⵉⴳⵉⵔⴰ, ⵣⵄⵎⴰ ⴰⵔⵡⴰⵙⵙ. ⵉⵍⵍⴰ ⵎⴰⴷ ⵉⵏⵏⴰⵏ ⴰⴷ ⵢⵓⵙⵙⵔ ⴱⴰⵀⵔⴰ
6 ⴱⵍⴰ ⵖⵡⵉⵍⵍⵉ ⴼⵍⵙⵏⵉⵏ ⵙⵙⴽⵔⵏ ⵎⴰⴷ ⵉⴼⵓⵍⴽⵉⵏ. ⵖⵡⵉ ⵏⵏ, ⵍⵍⴰⵜ* ⴰⵙⵏ ⵜⵖⵔⴰⴷ ⵓⵔ ⵜⴱⴱⵉⵏⵉⵏ ⴳ ⴷⴰⵔ ⵕⴱⴱⵉ
7 ⵉⵏⵏⴰ ⵕⴱⴱⵉ: ⵡⴰ ⴰⴼⴳⴰⵏ: ⵎⴰ ⴽⵉⴳⴰⵏ ⴷ ⵓⵎⵙⵙⴽⵉⵔⴽⴽⵉⵙ ⴰⵢⵍⵍⵉⵖ ⵜⵖⴰⵍⴷ ⵉⵙ ⵓⵔ ⵔⴰⴷ ⵢⵉⵍⵉ ⵓⵙⵙⵃⵙⵓ ⴳ ⵡⴰⵙⵙ ⵏ ⵜⵖⵔⵖⴰⵔⵜ?
8 ⵎⴰⵅⵅ ⵉⵙ ⵓⵔ ⵉⴳⵉ ⵕⴱⴱⵉ ⵡⴰⴷ ⵉⵥⴹⴰⵕⵏ ⴰⴷ ⵉⵙⵙⵃⵙⵓ ⵓ ⵓⵙⵓⵎⵓ? 

96
[ⵜⵓⵡⵟⵟⴰⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵊⵉⴱⵔⵉⵍ: ⵉ ⵙⵉⴷⵏⴰ* **ⵎⵓⵃⵎⵎⴰⴷ** {ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ} ⴰⵢⵡⴰ ⵖⵔ ⵙ ⵢⵉⵙⵎ ⵏ ⵕⴱⴱⵉ ⵏⵏⴽ, ⵍⵍⵉ ⵉⵙⴽⵔⵏ ⴽⵔⴰ ⵉⵍⵍⴰⵏ
2 ⵉⵙⴽⵔ ⴰⴼⴳⴰⵏ ⴳ ⵜⵓⵡⵟⵟⴰⵜ ⵏ ⵉⴷⴰⵎⵎⵏ
3 ⴰⵢⵡⴰ ⵖⵔ, ⵖⵉⴽ ⵍⵍⵉ ⵜⵖⵔⵉⴷ ⵜⴰⵎⵣⵡⴰⵔⵓⵜ, ⵀⴰ ⵏⵏ ⵕⴱⴱⵉ ⵏⵏⴽ ⵢⵓⴼ ⴽⵔⴰ ⵢⴰⴽⴽⴰⵏ
4 ⵖⵡⴰⵍⵍⵉ ⵉⵎⵎⴰⵍⵏ ⵉ ⵓⴼⴳⴰⵏ ⵙ ⵜⵉⵔⵔⴰ ⵏ ⵜⴰⵣⵣⵉⵜ, ⵏⵖ ⴷ ⴰⵖⵏⴱⵓⴱ: **ⵍⵇⴰⵍⴰⵎ**?
5 ⵉⵎⵍⴰ ⵉ ⵓⴼⴳⴰⵏ ⵖⴰⵢⵍⵍⵉ ⵓⵔ ⵉⵙⵙⵉⵏ
6 ⵄⴰⴷ, ⵀⴰ ⵏⵏ ⴰⴼⴳⴰⵏ ⴰⵔ ⵉⵣⵔⴰⵢ ⴰⵡⵜⵜⵓ? ⵉⵖⴰⵍ ⵉⵙ ⵉⴷⵓⵙ?
7 ⵉⵖⴰⵍ ⵉⵅⴼ ⵏⵏⵙ ⵉⵙ ⵉⵣⵣⴰ ⵅⴼ ⵕⴱⴱⵉ ⵏⵏⵙ, ⵙ ⵎⴰⴷ ⵉⵟⵟⴰⴼ?
8 ⴰⵡⴰ, ⵀⴰ ⵏⵏ ⵜⴰⵡⵔⵔⴰⵢⵜ ⵏⵏⴽ ⴰ ⴰⴼⴳⴰⵏ ⵜⵔⴰ ⵏⵏ ⴷⴰⵔ ⵕⴱⴱⵉ ⵏⵏⴽ?
9 ⴰⵡⴰ, ⵉⵏⵉ ⵉⵢⵉ: ⵎⴰⵏⵉⴽ ⵏⵏ ⵙⵔⴽ ⵉⴳⴰ ⵖⵡⴰⵍⵍⵉ ⵉⵙⵙⵓⴳⵉⵏ ⵎⴰⴷ ⵉⴼⵓⵍⴽⵉⵏ? ⴰⴷ ⵜ ⵉⴳⴰⵏ, ⴷ **ⴰⴱⵓ ⵊⴰⵀⵍ**: ⴰⵏⵜⵜⴰⵢ ⵏ ⵓⵎⴰⵣⴰⵏ
10 ⵉⵙⵙⵓⴳⵉ ⵉ ⵉⵙⵎⴳ ⵏ ⵕⴱⴱⵉ ⴰⴷ ⵜ ⵉⴳⴰⵏ ⴷ ⵓⵎⴰⵣⴰⵏ ⴰⴷ ⵉⵜⵜⵥⴰⵍⵍⴰ?
11 ⵉⵏⵉ ⵉⵢⵉ: ⵉⵙ ⵓⵔ ⵉⵎⵓⵏ ⵉⵙⵎⴳ ⴷ ⵓⵖⴰⵔⴰⵙ ⵏ ⵕⴱⴱⵉ?
12 ⵏⵖ ⴰⴷ ⵉⵎⵎⴰⵍ ⵜⵉⴽⵚⵚⴰⴹ ⵏ ⵕⴱⴱⵉ?
13 ⵉⵏⵉ ⵉⵢⵉ, ⵉⵖ ⵉⵙⵙⴽⴰⵔⴽⴽⵙ ⵢⴰⵢⵡⴰ ⵢⴰⵏⴼ ⵉ ⵓⵖⴰⵔⴰⵙ ⵏ ⵕⴱⴱⵉ
14 ⵎⴰⵅⵅ ⵉⵙ ⵓⵔ ⵉⵙⵙⵉⵏ ⵕⴱⴱⵉ ⵏⵏⵙ? ⵉⵙ ⵉⵙⵙⵏ ⴽⵔⴰ ⵉⵙⴽⵔ?
15 ⵎⴰⵅⵅ? ⵜⴰⴳⴰⵍⵍⵉⵜ ⵉⵖ ⵜⵜ ⵓⵔ ⵉⴳⴷⴰ ⴳ ⵎⴰⴷ ⵉⵙⴽⴰⵔ, ⴰ ⵙⴰⵔ ⵜ ⵏⵊⵊⵉⴽⵔ ⵙ ⵜⵡⵓⵏⵣⴰ ⵏⵏⵙ ⵖ ⵉⴳⴳⵉ ⵏ ⵍⴰⴼⵉⵢⵜ
16 ⴰⴷ ⵜⵜ ⵉⴳⴰⵏ ⴷ ⵜⵡⵓⵏⵣⴰ ⵏ **ⴰⴱⵓ ⵊⴰⵀⵍ** ⵍⵍⵉ ⵉⵙⴽⴰⵔⵏ ⵜⴰⵎⵙⵙⴽⵉⵔⴽⴽⵉⵙⵜ ⵜⴳ ⵜⴰⵏⴰⴱⴰⴽⴰⴹⵜ
17 ⵉⵏⵏⴰ ⵕⴱⴱⵉ: ⵉⵏⵉ ⴰⵙ ⴰⴷ ⵉⵖⵔ ⵉ ⴰⵢⵜ ⴷⴰⵔⵙ ⵍⵍⵉ ⵙ ⵉⵏⵏⴰ ⵉⵟⵟⴰⴼ ⵜⵏ
18 ⵉⵏⵏⴰ ⵕⴱⴱⵉ: ⵉⵖ ⴰⵙⵏ ⵉⵖⵔⴰ, ⵀⴰ ⵏⵏ ⵔⴰⴷ ⵏⵖⵔ ⵉ ⵉⵏⵉⵔⵏ ⵏ ⵓⵔⵡⴰⵙⵙ ⴰⴷ ⵜ ⵣⴱⵉⵏ
19 ⵓⵀⵓ, ⵀⴰ ⵏⵏ ⴰⴷ ⴰⵙ ⵓⵔ ⵜⵙⴳⴷⴷ, ⵎⴰⵛⵛ ⴰⵢⵡⴰ ⴰⵔ ⵜⵜⵥⴰⵍⵍⴰⴷ ⴰⵔ ⵜⵙⴽⴰⵔⴷ ⵎⴰ ⴽ ⵉⵣⵣⴰⵥⵏ ⵙ ⵕⴱⴱⵉ ⵏⵏⴽ 

97
[ⴰⵙⵓⵜⴳ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵀⴰ ⵏⵏ ⵏⵣⵣⵓⴳⵣ ⵏⵏ **ⵍⵇⵓⵕⴰⵏ** ⴳ ⵉⵢⵉⴹ ⵏ ⵓⵙⵓⵜⴳ: **ⵍⵇⴰⴷⵔ**
2 ⵀⵢⵢⴰ ⵎⴰⵜⴰⴷ ⵉⵙ ⵜⵙⵙⵏⴷ ⵎⴰⵏⵉⴽ ⵉⴳⴰ ⵢⵉⴹ ⵏ ⵓⵙⵓⵜⴳ?
3 ⵉⴹ ⵏ ⵓⵙⵓⵜⴳ ⵢⵓⴼ ⵉⴼⴹ ⵏ ⵡⴰⵢⵢⵓⵔ
4 ⴰⵔ ⴷ ⴳⵉⵙ ⵜⴳⴳⵓⵣⵏ ⵉⵏⵉⵔⵏ ⴷ **ⵊⵉⴱⵔⵉⵍ** ⵙ ⵜⵓⵔⴰⵢⵜ ⵏ ⵕⴱⴱⵉ ⵏⵏⵙⵏ ⴳ ⴽⵔⴰ ⵉⵔⴰⴷ ⵉⵜⵜⵓⵙⴽⵉⵔ
5 ⴳ ⵢⵉⴹ ⴰⵏⵏ ⵉⴳⴰ ⴰⴽ ⴰⴼⵓⵍⴽⵉ ⴰⵔ ⴰⵖⵍⵍⴰⵢ ⵏ ⵜⵉⵢⵢⵍⴳⵉ 

98
[ⵓⵎⵍⴰⵏ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵓⵔ ⴳⵉⵏ ⵖⵡⵉⵍⵍⵉ ⵏⴱⵍⵏⵉⵏ ⴳ ⴰⵢⵜ ⵓⴷⵍⵉⵙ, ⴷ ⵉⵎⵏⴰⴱⴰⵍⵏ ⵡⵉⴷ ⵏⴼⴰⵙⵙⴰⵢⵏⵉⵏ ⴰⵢⵍⵍⵉⵖ ⵜⵏ ⵉⴷ ⵢⵓⵛⴽⴰ ⵓⵎⵍⴰⵏ: ⴰⴷ ⵜ ⵉⴳⴰⵏ ⴷ **ⵍⵇⵓⵕⴰⵏ** ⵏⵖ ⴷ ⴰⵎⴰⵣⴰⵏ
2 ⵏⵜⵜⴰ ⴰⴷ ⵢⵓⵣⵏ ⵕⴱⴱⵉ ⵉⵙⵙⴰⵇⵇⵔⴰ ⴰⵔⵔⴰⵜⵏ ⵖⵓⵙⵏⵉⵏ, ⴰⴷ ⵜⵏ ⵉⴳⴰⵏ ⴷ **ⵍⵇⵓⵕⴰⵏ**
3 ⵍⵍⴰⵏ ⴳⵉⵙⵏ ⴰⵢⵍⴰⵏ ⴼⴰⵡⵏⵉⵏ
4 ⵀⴰ ⵏⵏ ⵓⵔ ⴱⴹⵉⵏ ⵖⵡⵉⵍⵍⵉ ⵎⵓ ⵉⵜⵜⵓⴼⴽⴰ ⵓⴷⵍⵉⵙ, ⴱⵍⴰ ⴹⴰⵕⴰⵜ ⵏ ⵎⴰⴷ ⴰⵙⵏ ⴷ ⵢⵓⵛⴽⴰ ⵓⵎⵍⴰⵏ: ⵣⵄⵎⴰ **ⵍⵇⵓⵕⴰⵏ** ⴷ ⵓⵎⴰⵣⴰⵏ
5 ⵀⴰ ⵏⵏ ⵓⵔ ⴰⵙⵏ ⵉⵜⵜⵓⵏⵏⵉ ⴱⵍⴰ ⴰⴷ ⵙⵙⵓⵎⴷⵏ ⵙ ⵕⴱⴱⵉ, ⴰⵢⵡⴰⵏ ⵣⴷⴷⵉⴳⵏ ⴰⵙ ⴰⵙⴳⴷ, ⵎⵓⵏⵏ ⴷ ⵓⵖⴰⵔⴰⵙ ⵏ ⵕⴱⴱⵉ ⴰⵔ ⵜⵜⵥⴰⵍⵍⴰⵏ, ⴰⵔ ⴰⴽⴽⴰⵏ ⵜⴰⴽⵓⵜⵉ, ⴰⵛⴽⵓ ⵖⵉⴽ ⴰⵏⵏ ⴰⴷ ⵉⴳⴰⵏ ⴰⵙⴳⴷ ⵢⵓⵖⴷⵏ
6 ⵀⴰ ⵏⵏ ⵖⵡⵉⵍⵍⵉ ⵏⴱⵍⵏⵉⵏ ⵖ ⴰⵢⵜ ⵓⴷⵍⵉⵙ, ⴷ ⵖⵡⵉⵍⵍⵉ ⵙⴽⵔⵏⵉⵏ ⴰⵎⴰⴷⵔⴰⵡ ⵏ ⵕⴱⴱⵉ, ⴽⵛⵎⵏ ⴰⵔⵡⴰⵙⵙ, ⵣⴷⵖⵏ ⴱⴷⴷⴰ ⴳⵉⵙ. ⵖⵡⵉⵏⵏ ⴰⴷ ⵉⴳⴰⵏ ⵓⵥⵓⴹ ⵏ ⵓⴼⴳⴰⵏ
7 ⴰⵎⵎⴰ ⵖⵡⵉⵍⵍⵉ ⴼⵍⵙⵏⵉⵏ ⴰⵢⵡⴰⵏ ⵙⴽⵔⵏ ⵎⴰⴷ ⵉⴼⵓⵍⴽⵉⵏ, ⵖⵡⵉⵍⵍⵉ ⵏⵏ ⵏⵜⵜⵏⵉⵏ ⴰⴷ ⵉⴳⴰⵏ ⵜⵓⴼⵓⵜ ⵏ ⵓⴼⴳⴰⵏ
8 ⵉⵏⵏⴰ ⵕⴱⴱⵉ: ⵜⵉⵖⵔⴰⴷ ⵏⵏⵙⵏ ⴳ ⴷⴰⵔ ⵕⴱⴱⵉ ⵏⵏⵙⵏ ⴳ ⵡⴰⵙⵙ ⵏ ⵜⵖⵔⵖⴰⵔⵜ, ⴳⴰⵏⵜ ⵜⵏⵜ ⵜⵓⵔⵜⵉⵜⵉⵏ ⵏ **ⵄⴰⴷⵏ** ⵍⵍⵉ ⵎⵓ ⵏⴳⵉⵏ ⵉⵙⴰⴼⴼⵏ ⴳ ⴷⴷⴰⵡⴰⵜ ⵏⵏⵙⵏⵜ, ⴰⵢⵡⴰⵏ ⵣⴷⵖⵏ ⴱⴷⴷⴰ ⴳⵉⵙⵏⵜ, ⵀⴰ ⵏⵏ ⵖⵡⵉⵏⵏ ⵉⵙⴷⴳⵉ ⴼⵍⵍⴰⵙⵏ ⵕⴱⴱⵉ, ⵖⵉⴽ ⵍⵍⵉ ⴼⵍⵍⴰⵙⵏ ⵙⴷⴳⵉⵏ ⵓⵍⴰ ⵏⵜⵜⵏⵉ, ⴼ ⵖⴰⵢⵍⵍⵉ ⴰⵙⵏ ⵉⴼⴽⴰ, ⵉⵏⵏⴰ ⵕⴱⴱⵉ ⵀⴰ ⵏⵏ ⵖⵉⴽ ⴰⵏⵏ ⵉⵍⴰ ⵉ ⵡⴰⵏⵏⴰ ⵉⴽⵚⵓⴹⵏ ⵕⴱⴱⵉ ⵏⵏⵙ 

99
[ⴰⵎⴷⵓⴷⵉ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵖ ⵉⵎⴷⵓⴷⵉ ⵡⴰⴽⴰⵍ ⴳ ⵉⵣⴷⴷⴰⵔ, ⴰⵎⴷⵓⴷⵉ ⵏⵏⵙ ⵉⴳⴳⵓⵜⵏ?
2 ⵙⵉⵖ ⴷ ⵉⵙⵙⵓⴼⵖ ⵡⴰⴽⴰⵍ ⴽⵔⴰ ⴳⵉⵙ ⵉⵎⴹⵍⵏ
3 ⴰⴽⵓⴷ ⴰⵏⵏ ⵉⵏⵏⴰ ⵓⴼⴳⴰⵏ: ⵎⴰⴷ ⵢⴰⵖⵏ ⴰⴽⴰⵍ?
4 ⴰⴽⵓⴷ ⴰⵏⵏ ⴰⴷ ⵉⴳⴰ ⵡⴰⴽⴰⵍ ⵉⵏⵉⴳⵉ ⴰⵔ ⵉⵎⵎⴰⵍ ⴽⵔⴰ ⵉⵜⵜⵓⵙⴽⴰⵔⵏ ⴳ ⵉⴳⴳⵉ ⵏⵏⵙ
5 ⴰⵛⴽⵓ ⵕⴱⴱⵉ ⵏⵏⴽ ⴰⴷ ⴷ ⵙⵔⵙ ⵢⵓⵣⵏⵏ
6 ⴰⴽⵓⴷ ⴰⵏⵏ ⵔⴰⴷ ⴷ ⵉⵡⵔⵔⵉⵏ ⵎⵉⴷⴷⵏ ⴳ ⵓⵏⵔⴰⵔ ⵏ ⵓⴼⵔⴰ, ⴰⵖⵡⴰⵏ ⴱⴹⵓⵏ ⴳⵉⵏ ⴰⵏⴰⵡⵏ, ⴼⴰⴷ ⴰⴷ ⵥⵕⵉⵏ ⵖⴰⵢⵍⵍⵉ ⵙⴽⵔⵏ
7 ⵡⴰⵏⵏⴰ ⵉⵙⴽⵔⵏ ⵓⵏⵛⵛ ⵏ ⵓⴱⵍⵖⵓⵛ ⴳ ⵓⴼⵓⵍⴽⵉ ⵢⴰⴼⵉ ⵜ
8 ⵡⴰⵏⵏⴰ ⵉⵙⴽⵔⵏ ⵓⵏⵛⵛ ⵏ ⵓⴱⵍⵖⵓⵛ ⴳ ⵓⵥⵓⴹ ⵢⴰⴼⵉ ⵜ 

100
[ⵉⵢⵢⵙⴰⵏ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⴳⴳⵓⵍⵍⴰ ⵕⴱⴱⵉ ⵙ ⵉⵢⵢⵙⴰⵏ ⵉⵖ ⴰⴷ ⵜⵜⵣⵣⴰⵍⵏ ⵅⴼ ⵓⵖⴰⵔⴰⵙ ⵏ ⵕⴱⴱⵉ ⴰⵢⵡⴰⵏ ⴰⵙⵃⴰⵔⵔⴰⵢⵏ, ⵉⵍⵍⴰ ⵎⴰⴷ ⵉⵏⵏⴰⵏ: ⵉⵕⴰⵎⴰⵏ
2 ⴷ ⵉⵢⵢⵙⴰⵏ ⵉⵖ ⵙⵙⵏⴽⵔⵏ ⵉⵎⵔⵔⵓⵢⵏ ⵙ ⵜⵙⴰⵍⵉⵢⵡⵉⵏ ⵏⵏⵙⵏ
3 ⴷ ⵉⵎⵃⴰⵔⴽⴰⵏ ⴳ ⵜⴰⵢⵍⴳⵉ, ⵏⵖ ⴷⴷⴰⵏ ⵙ ⵢⵉⵎⵉⵖ
4 ⴰⵢⵡⴰⵏ ⵙⵙⵏⴽⵔⵏ ⴰⴳⴹⵕⵓⵕ ⴳ ⵓⵙⴰⵢⵙ ⵏ ⵉⵎⵉⵖ, ⵏⵖ ⴷ **ⵍⵃⵉⵊⵊ**?
5 ⵙⵉⵖ ⵍⴽⵎⵏ ⵜⵓⵥⵥⵓⵎⵜ ⵏⵏⵙⵏ ⴽⵔⴰ ⴳⴰⵏ
6 ⴰⵔ ⵉⴳⴰ ⵓⴼⴳⴰⵏ ⵡⴰⴷ ⵉⵏⴱⵍⵏ ⵙ ⵎⴰⴷ ⴰⵙ ⵉⴼⴽⴰ ⵕⴱⴱⵉ ⵏⵏⵙ?
7 ⵀⴰ ⵏⵏ ⵏⵜⵜⴰ: ⵣⵄⵎⴰ ⵕⴱⴱⵉ, ⵏⵖ ⴷ ⴰⴼⴳⴰⵏ ⵉⴳⴰ ⵉⵏⵉⴳⵉ ⴼ ⵖⵉⴽ ⴰⵏⵏ?
8 ⵖⵉⴽ ⵍⵍⵉ ⴱⴰⵀⵔⴰ ⵉⵔⴰ ⴰⵢⴰⴷ? ⵏⵖ ⴷ ⵉⵖ ⵜ ⵉⵟⵟⴰⴼ ⵉⴽⵓⵎⵙ ⴼⵍⵍⴰⵙ
9 ⵉⵏⵏⴰ ⵕⴱⴱⵉ: ⵎⴰⵅⵅ ⵉⵙ ⵓⵔ ⵉⵙⵙⵉⵏ ⵉⵖ ⵉⵇⴰⵖ ⵎⴰⴷ ⵉⵍⵍⴰⵏ ⴳ ⵓⵙⵎⴹⴰⵍ?
10 ⵢⴰⴳⵉ ⴷ ⵎⴰⴷ ⵉⵃⴹⴰⵏ ⴳ ⵓⵍⴰⵡⵏ?
11 ⵀⴰ ⵏⵏ ⵕⴱⴱⵉ ⵏⵏⵙⵏ ⴰⴽⵓⴷ ⴰⵏⵏ ⵉⴼⴰⵡ ⴽⵔⴰ ⵙⴽⴰⵔⵏ, ⵢⴰⵢⵡⴰ ⵉⴼⵔⵓ ⴰⵙ, ⴽⵔⴰ ⵉⴳⴰ ⵜ ⵢⴰⵏ ⴷ ⵎⴰⴷ ⵉⵙⴽⵔ 

101
[ⵜⴰⵖⵔⵖⴰⵔⵜ-1]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⴰⵃⵃ ⴳ ⵜⴽⵚⵚⴰⴹ ⵏ ⵜⵖⵔⵖⴰⵔⵜ?
2 ⵎⴰⵜⵜⴰ ⵜⴰⵖⵔⵖⴰⵔⵜ ⴰⵏⵏ? ⴰⵛⴽⵓ ⴰⵔ ⵜⵙⵙⵉⵡⵉⴷ
3 ⵀⵢⵢⴰ? ⵎⵜⴰⴷⴷ ⵉⵙ ⵜⵙⵙⵏⴷ ⵎⴰⵏⵉⴽ ⵜⴳⴰ ⵜⵖⵔⵖⴰⵔⵜ ⴰⵏⵏ?
4 ⴰⴷ ⵜⵜ ⵉⴳⴰⵏ ⴷ ⵡⴰⵙⵙ ⵍⵍⵉ ⴳ ⵔⴰⴷ ⴳⵉⵏ ⵎⵉⴷⴷⵏ ⵣⵓⵏ ⴷ ⵡⴰⵡⴹⵉⴷ ⵉⵍⵓⵣⵣⴰⵏ
5 ⵙⵉⵖ ⴳⴰⵏ ⵉⴷⵔⴰⵔⵏ ⵣⵓⵏ ⴷ ⵜⴰⴹⵓⵜ ⵉⴽⵔⵎⵏ?
6 ⴰⴽⵓⴷ ⴰⵏⵏ: ⵀⴰ ⵏⵏ ⵡⴰⵏⵏⴰ ⵎⵓ ⵉⵥⵥⴰⵢ ⴳ ⵓⵙⵜⵓⵍ ⵎⴰⴷ ⵉⵙⴽⵔ ⴳⵣⵓⴼⵓⵍⴽⵉ
7 ⵀⴰ ⵏⵏ ⵔⴰⴷ ⵉⴽⵛⵎ ⵙ ⵜⵓⵔⵜⵉⵜ ⵉⴼⵊⵊⵉⵊⵏ
8 ⴰⵎⵎⴰ ⵡⴰⵏⵏⴰ ⵎⵓ ⵉⴼⵙⵙⵓⵙ ⴳ ⵓⵙⵜⵓⵍ ⵏⵏⵙ ⵎⴰⴷ ⵉⵙⴽⵔ
9 ⵀⴰ ⵏⵏ ⵔⴰⴷ ⵏⵏ ⵉⴹⵕ ⴳ ⵍⴰⴼⵉⵢⵜ ⵏ ⵓⵔⵡⴰⵙⵙ
10 ⵀⵉⵢⵢⴰ? ⵎⵜⴰⴷⴷ ⵉⵙ ⵜⵙⵙⵏⴷ ⵎⴰⵏⵉ ⴳ ⵔⴰⴷ ⵏⵏ ⵉⴹⵕ?
11 ⴰⴷ ⵜ ⵉⴳⴰⵏ ⴷ ⵍⴰⴼⵉⵢⵜ ⵉⴼⴷⴰⴷⴷⵉⵏ 

102
[ⴰⵙⴳⴳⵓⴷⵉ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵀⴰ ⵏⵏ ⵜⵙⵜⵓ ⴰⵡⵏ ⵜⵓⴳⵜ ⵏ ⵖⴰⵢⵍⵍⵉ ⵜⵙⵎⵓⵏⵎ ⴳ ⵜⵓⴷⵔⵜ ⵏ **ⴷⴷⵓⵏⵉⵜ** ⵣⵓⵏ ⴷ ⴰⵢⴷⴰ ⴷ ⵡⴰⵔⵔⴰⵡ
2 ⴰⵢⵍⵍⵉⵖ ⵜⵜⵓⵎⴹⴰⵍⵎ ⵓⵍⴰ ⴽⵯⵏⵏⵉ ⴳ ⵓⵙⵎⴹⴰⵍ
3 ⵎⴰⵅⵅ? ⵀⴰ ⵏⵏ ⵔⴰⴷ ⵙⵓⵍ ⵜⵙⵙⵏⵎ?
4 ⵖⵉⴽ ⵍⵍⵉ ⵔⴰⴷ ⵙⵓⵍ ⵜⵙⵙⵏⵎ, ⵎⴰⴷ ⵙⵔⵡⵏ ⵉⵜⵜⵇⵇⵍⵏ?
5 ⵄⴰⴷ? ⵎⵜⴰⴷⴷ ⵉⵙ ⵜⵙⵙⵏⵎ ⵜⵓⵙⵙⵏⴰ ⵉⵙⵇⴰⵇⵏ? ⵓⵔ ⵔⴰⴷ ⴰⴽⴽⵯ ⵜⴼⵍⵎ ⵜⴰⵎⴳⴳⴰⵔⵓⵜ?
6 ⵉⴳⴳⵓⵍⵍⴰ ⵕⴱⴱⵉ ⴰⴷ ⵙⴰⵔ ⵜⵥⵕⴰⵎ ⴰⵔⵡⴰⵙⵙ?
7 ⵔⴰⴷ ⵜⵥⵕⵉⵎ ⵙ ⵉⵅⴼ ⵏⵏⵙ ⵓⵔ ⵉⵏⵜⵉⵍⵏ?
8 ⴰⴽⵓⴷ ⴰⵏⵏ ⵔⴰⴷ ⵜⵜⵓⵙⵇⵙⵉⵎ ⴳ ⴽⵔⴰ ⴰⵡⴰⵏ ⵉⴼⴽⴰ ⵕⴱⴱⵉ? ⵣⵓⵏ ⴷ ⵜⴰⴷⵓⵙⵉ ⵏ ⵓⵙⵙⴼⵍⴷ, ⴷ ⵉⵥⵕⵉ, ⵓ ⵡⵓⵍ, ⴷ ⵎⴰⴷ ⵉⴼⴽⴰ ⵕⴱⴱⵉ ⵉ ⵓⴼⴳⴰⵏ? 

103
[ⴰⵏⵏⴰⵣ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⴰⴷ ⴳⴳⴰⵍⵖ ⵙ ⵡⴰⵏⵏⴰⵣ, ⵣⵄⵎⴰ ⴰⵣⵎⵣ ⵍⵍⵉ ⵖ ⴰⴷ ⵉⵜⵜⵎⵓⵙⵙⵓ ⵓⴼⴳⴰⵏ
2 ⴰ ⴰⴼⴳⴰⵏ ⴰⵔ ⵉⵣⵍⴰ, ⵖⵉⴽ ⵍⵍⵉ ⵉⵍⵍⴰ ⴳ ⵜⵔⴼⴰⴼⴰⵏⵜ
3 ⴱⵍⴰ ⵖⵡⵉⵍⵍⵉ ⴼⵍⵙⵏⵉⵏ ⴰⵢⵡⴰⵏ ⵙⴽⵔⵏ ⵎⴰⴷ ⵉⴼⵓⵍⴽⵉⵏ, ⵙⵓⵍ ⵎⴽⵉⴷⴷⵉⵏ ⵅⴼ ⵉⵏⵣⴳⵉ, ⵖⵉⴽ ⵍⵍⵉ ⴳⴰⴷⴷⴰⵏ ⵅⴼ ⵓⵥⵥⵉⴹⵕ 

104
[ⴰⵇⵊⵊⴰⵎ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⴰⵔⵡⴰⵙⵙ ⵉ ⴽⵔⴰ ⵉⴳⴰⵏ ⴰⵇⵊⵊⴰⵎ ⴰⵙⴰⴳⴱⴰⵔ, ⵖⵡⵉⵍⵍⵉ ⵉⵙⴰⵡⴰⵍⵏ ⴳ ⵎⵉⴷⴷⵏ
2 ⴰⴷ ⵜ ⵉⴳⴰⵏ ⴷ ⵖⵡⴰⵍⵍⵉ ⵉⵙⵎⵓⵏⵏ ⴰⵢⴰⴷⴰ ⵉⵃⴹⵓⵜ ⵉ ⵓⵣⵎⵣ
3 ⵉⵖⴰⵍ ⵉⵙ ⴰⵢⴰⴷⴰ ⵏⵏⵙ ⵔⴰⴷ ⵜ ⵉⵊⵊⵏⵊⵎ ⴳ ⵜⵎⵜⵜⴰⵏⵜ (**ⵍⵎⵓⵜ**)
4 ⴰⵡⴰ, ⵀⴰ ⵏⵏ ⵓⵀⵓ? ⵜⴰⴳⴰⵍⵍⵉⵜ ⴰⵙⴰⵔ ⵏⵏ ⵉⴹⵕ ⴳ ⵓⵔⵡⴰⵏⵙⵙ
5 ⵀⵉⵢⵢⴰ?
6 ⵎⵜⴰⴷⴷ ⵉⵙ ⵜⵙⵙⵏⴷ ⵎⴰⴷ ⵉⴳⴰⵏ ⴰⵔⵡⴰⵙⵙ ⴰⵏⵏ?
7 ⴰⴷ ⵜ ⵉⴳⴰⵏ ⴷ ⵍⴰⴼⵉⵢⵜ ⵏ ⵕⴱⴱⵉ ⵍⵍⵉ ⵉⴼⴷⴰⴷⴷⵉⵏ
8 ⵅⵜⴰⵍⵍⵉ ⵏⵏ ⵉⵣⵣⵍⴼⵏ ⵓⵍⴰⵡⵏ, ⴰⵔ ⵜⵏ ⵜⵊⴷⴷⵔ?
9 ⵍⵍⴰⵏ ⴳⵉⵙ, ⵙⵓⵍ ⵜⵔⴳⵍ ⴼⵍⵍⴰⵙⵏ
10 ⵙⵓⵍ ⴳ ⵉⵛⵓⵎⴰⵛ ⵓⵖⴷⵏⵉⵏ? ⵏⵖ ⴷ ⵉⵙⴽⵔⴰⴼ ⵥⵥⴰⵢⵏⵉⵏ? 

105
[ⵉⵍⵡ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ 
1 ⵉⵙ ⵓⵔ ⵜⵙⵙⵉⵏⴷ ⵎⴰⴷ ⵉⵙⴽⵔ ⵕⴱⴱⵉⵙ ⵏⵏⴽ ⵉ ⴰⵢⵜ ⴰⵍⵡ?
2 ⵎⴰⵅⵅ ⵉⵙ ⵓⵔ ⵉⵙⴽⵉⵔ ⴳ ⵜⴽⵏⴷⴰⵡⵜ ⵏⵏⵙⵏ ⵜⴰⵔⴼⴰⴼⴰⵏⵜ
3 ⵢⴰⵢⵡⴰ ⵢⴰⴳⵏ ⴰⵙⵏ ⴷ ⵜⵉⵔⵓⴱⴱⵕ ⵏ ⵉⴳⴹⴰⴹ?
4 ⴰⵢⵡⴰⵏ ⴰⵔ ⵜⵏ ⴽⴽⴰⵜⵏ ⵙ ⵉⵥⵕⴰⵏ ⵏ ⵡⴰⵍⵓⵙ
5 ⴰⵢⵍⵍⵉⵖ ⴳⵉⵙⵏ ⵙⴽⵔⵏ ⵣⵓⵏ ⴷ ⵜⴰⵍⵉⴱⵓⵜ ⵉⵔⵔⵓⵜⵏ, ⵏⵏⴰⵏ ⴰⵙⵓⴳⴳⴰⵙ ⴰⵏⵏ ⴰ ⴳ ⵉⵍⵓⵍ ⵓⵎⴰⵣⴰⵏ ⵣ ⵕⴱⴱⵉ? ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ 

106
[ⵇⵓⵔⴰⵢⵛ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵜⴰⵙⵓⵙⵎⵜ ⵉ ⵜⵎⵢⵓⵔⵜ ⵏ **ⵇⵓⵔⴰⵢⵛ**
2 ⵜⴰⵎⵢⵓⵔⵜ ⵏⵏⵙⵏ ⵉⴳⴰ ⵜ, ⵓⵎⵓⴷⴷⵓ ⴳ ⵜⴳⵔⵙⵜ, ⴷ ⵓⵎⵓⴷⴷⵓ ⴳ ⵓⵏⴱⴷⵓ: **ⵛⵛⵉⵜⴰ ⵡⴰ ⵚⵚⴰⵢⴼ** 
3 ⵀⴰ ⵏⵏ ⵉⵍⵍⴰ ⴼⵍⵍⴰⵙⵏ ⴰⴷ ⵙⵙⵓⵎⴷⵏ ⵕⴱⴱⵉ ⵏ **ⵍⴽⴰⵄⴱⴰ** ⵢⴰⴷ
4 ⵖⵡⴰⵍⵍⵉ ⵜⵏ ⵉⵊⵊⵏⵊⵎⵏ ⵙ ⵓⵎⵜⵛⵓ ⴳ ⵍⴰⵥ, ⵖⵉⴽ ⵍⵍⵉ ⵜⵏ ⵉⵃⴹⴰ ⴳ ⵜⴽⵚⵚⴰⴹ 

107
[ⴰⴼⵛⴽⵓ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵉⵙ ⵜⵙⵙⵏⴷ ⴰ ⵎⵓⵃⴰⵎⵎⴰⴷ {ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ} ⵖⵡⴰⵍⵍⵉ ⵉⵙⵙⴽⵉⵔⴽⴽⵉⵙⵏ ⴰⵙⵙ ⵏ ⵓⵙⵃⵙⵙⵓ? ⵣⵄⵎⴰ ⴰⵙⵙ ⵏ ⵜⵖⵔⵖⴰⵔⵜ
2 ⴰⴷ ⵜ ⵉⴳⴰⵏ ⴷ ⵖⵡⴰⵍⵍⵉ ⴷ ⵉⵙⴳⵏⵓⵏⵏⵉⵏ ⵉⴳⵉⴳⵉⵍ, ⵉⵏⵅⵅⵍ ⵜ ⴼ ⵡⴰⵢⴰⴷⴰ ⵏⵏⵙ
3 ⵖⵉⴽ ⵍⵍⵉ ⵓⵔ ⵉⵙⵙⵉⵡⵙ ⵏ ⵓⵎⵜⵛⵓ ⵏ ⵓⵎⵥⵍⵓⴹ
4 ⵉⵏⵏⴰ ⵕⴱⴱⵉ: ⴰⵔⵡⴰⵙⵙ ⵉ ⵉⵎⵥⵥⴰⵍⵍⴰⵏ ⵉⵣⴱⴰⵍⵍⴰⵖⵏ,
5 ⴰⴷ ⵜⵏ ⵉⴳⴰⵏ ⴷ ⵖⵡⵉⵍⵍⵉ ⵜⵜⵓⵏⵉⵏ ⵜⴰⵥⴰⵍⵍⵉⵜ ⵏⵏⵙⵏ? ⵉⵍⵍⴰ ⵎⴰⴷ ⵉⵏⵏⴰⵏ ⵖⵡⵉⵍⵍⵉ ⵜⵜ ⵙⴳⵔⵓⵏⵉⵏ, ⵏⵖ ⴷ ⵓⵔ ⵔⴰⴷ ⴳⵉⵙ ⵙⵡⵉⵏⴳⵉⵎⵏ, ⵏⵖ ⴷ ⵖⵡⴰⵍⵍⵉ ⵙⵔⵙ ⵓⵔ ⵉⵡⴰⵜⵜⵙⵏ ⵓⴷⵎ ⵏ ⵕⴱⴱⵉ?
6 ⵖⵡⴰⵍⵍⵉ ⵜⴼⵛⴰⵔⵏⵉⵏ ⵅⴼ ⵎⵉⴷⴷⵏ, ⴰⴷ ⵜⵏ ⵥⵕⵉⵏ?
7 ⵖⵉⴽ ⵍⵍⵉ ⵓⵔ ⴰⵔ ⵕⵟⵟⵍⵏ ⴰⴼⵛⴽⵓ, ⵏⵖ ⴷ ⵓⵔ ⴰⴽⴽⴰⵏ ⵜⴰⴽⵓⵜⵉ 

108
[ⵜⵓⴳⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ: ⵀⴰ ⵏⵏ ⵏⴼⴽ ⵢⴰⴽ ⴰ ⵎⵓⵃⴰⵎⵎⴰⴷ {ⵜⴰⵥⴰⵍⵍⵉⵜ ⵏ ⵕⴱⴱⵉ ⴼⵍⵍⴰⵙ} ⴽⵉⴳⴰⵏ, ⵣⵓⵏ ⴷ **ⵍⵇⵓⵕⴰⵏ** ⵏⵖ ⴷ ⵢⴰⵏ ⵡⴰⵙⵉⴼ ⴳ ⴷⴰⵔ ⵕⴱⴱⵉ ⵏⵏⴽ,  ⵏⵖ ⴷ ⵜⴰⵍⴰⵖⴰⵜⵜ ⴳ  ⵡⴰⵙⵙ ⵏ ⵜⵖⵔⵖⴰⵔⵜ
2 ⴰⵢⵡⴰ ⵥⵥⴰⵍ ⵉ ⵕⴱⴱⵉ ⵏⵏⴽ ⵜⴰⵥⴰⵍⵍⵉⵜ ⵏ ⵓⵎⵓⴷ (**ⵍⵄⵉⴷ**) ⵜⵖⵔⵙⴷ ⵉ ⵜⵉⵅⵙⵉ ⵏⵏⴽ
3 ⵀⴰ ⵏⵏ ⵖⴰⵡⵍⵍⵉ ⴽ ⵓⵔ ⵉⵔⵉⵏ ⴰⴷ ⵉⵜⵜⵓⴱⴱⴰⵢⵏ (ⵉⵜⵜⵓⵎⴰⵏ) 

109
[ⵉⵎⵏⴰⴱⴰⵍⵏ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ ⵉ ⵓⵎⴰⵣⴰⵏ ⵏⵏⵙ: ⴰⵢⵡⴰ, ⴱⴹⵓ, ⴷⵉⵙⵏ, ⵉⵏⵉ ⴰⵙⵏ: ⵡⴰ ⵉⵎⵏⴰⴱⴰⵍⵏ
2 ⵀⴰ ⵏⵏ ⵏⴽⴽⵉⵏ ⵓⵔ ⵔⴰⴷ ⵙⵙⵓⵎⴷⵖ ⵙ ⵖⴰⵢⵍⵍⵉ ⵙ ⵜⵙⵙⵓⵎⴷⵎ, ⵣⵄⵎⴰ ⵉⴷⵓⵎⴰⵏ ⵏⵏⵓⵏ? 
3 ⵖⵉⴽ ⴰⵏⵏ ⴷ ⴽⵯⵏⵏⵉⵏ, ⵓⵔ ⴰⴷ ⵜⵙⵙⵓⵎⴷⵎ ⵙ ⵎⴰ ⵙⵙⵓⵎⴷⵖ ⵏⴽⴽⵉⵏ, ⴰⴷ ⵜ ⵉⴳⴰⵏ ⴷ ⵕⴱⴱⵉ
4 ⵓⵍⴰ ⵏⴽⴽⵉⵏ,  ⵀⴰ ⵏⵏ ⵓⵔ ⴰⴷ ⵙⵙⵓⵎⴷⵖ ⵙ ⵖⴰⵢⵍⵍⵉ ⵙ ⵜⵙⵙⵓⵎⴷⵎ ⴽⵯⵏⵏⵉⵏ
5 ⵖⵉⴽ ⴰⵏⵏ ⴷ ⴽⵯⵏⵏⵉⵏ,  ⵀⴰ ⵏⵏ ⵓⵔ ⴰⴷ ⵜⵙⵙⵓⵎⴷⵎ ⵙ ⵎⴰ ⵙ ⵙⵙⵓⵎⴷⵖ ⵏⴽⴽⵉⵏ
6 ⵀⴰ ⵏⵏ ⵜⵟⵟⴰⴼⵎ ⴰⵙⴳⴷ ⵏⵏⵓⵏ,  ⴰⴷ ⵜ ⵉⴳⴰⵏ ⴷ ⵓⵏⴰⴱⴰⵍ, ⵖⵉⴽ ⵍⵍⵉ ⵟⵟⴰⴼⵖ ⵏⴽⴽⵉⵏ ⴰⵙⴳⴷ ⵉⵏⵓ,  ⴰⴷ ⵜ ⵉⴳⴰⵏ ⴷ **ⵍⵉⵙⵍⴰⵎ** 

110
[ⵜⴰⵏⵏⵉⵍⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵖ ⴷ ⵜⵓⵛⴽⴰ ⵜⴰⵏⵏⵉⵍⵜ ⵏ ⵕⴱⴱⵉ ⵏⵏⴽ ⴰ ⴰⵎⴰⵣⴰⵏ? ⴷ ⵜⵏⵓⵕⵥⵓⵎⵜ ⵏ **ⵎⴰⴽⴽⴰ** ⵍⵍⵉ ⴽⵉⵣⵣⵓⴳⵏ?
2 ⵙⵉⵖ ⵜⴰⵏⵏⵉⵜ ⵎⵉⴷⴷⵏ ⴰⵔ ⴽⵛⵛⵎⵏ ⵙ ⵓⵙⴳⴷ ⵏ ⵕⴱⴱⵉ ⴳⴰⵏ ⴷ ⵙⵔⵙ ⵉⴽⴰⴱⴰⵔⵏ? ⴰⴷ ⵜ ⵉⴳⴰⵏ ⴷ **ⵍⵉⵙⵍⴰⵎ**
3 ⵉⵏⵏⴰ ⴰⴷ ⵕⴱⴱⵉ: ⴰⴽⵓⴷ ⴰⵏⵏ ⴰⵖⵡⴰ ⵎⵎⵓⵢ ⵉ ⵕⴱⴱⵉ ⵏⵏⴽ ⵙ ⵜⴰⵎⴰⵢⵜ ⵏⵏⵙ,  ⵀⴰ ⵏⵏ ⵉⴳⴰ ⵖⵉⴽ ⴰⵏⵏ ⵜⴰⵎⴰⵜⴰⵔⵜ, ⵉⵙ ⵔⴰⴷⵜⴰⴹⵓⴼⴷ, ⵜⴰⵢⵡⴰⵜ ⵜⴻⵜⵜⵔ ⵉ ⵕⴱⴱⵉ ⵏⵏⴽ, ⴰⵙⴰⵔⵓⴼ, ⵀⴰ ⵏⵏ ⵏⵜⵜⴰ ⵉⴳⴰ ⴰⵎⵙⵙⴰⵔⵓⴼ 

111
[ⴰⵍⵍⴰⵎ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⴰⴷ ⵉⴱⴱⵉ ⵕⴱⴱⵉ ⵉⴼⴰⵙⵙⵏ ⵏ **ⴰⴱⵓ ⵍⴰⵀⴰⴱ** ⴰⵡⴰ ⵀⴰ ⵏⵏ ⵜⵜⵓⴱⴱⴰⵢⵏ (**ⵉⵜⵜⵓⵎⴰⵏ**) ⵢⴰⴷ, ⵀⴰ ⵏⵏ ⵢⵓⵜ ⵜ ⵕⴱⴱⵉ
2 ⵓⵔ ⴼⵍⵍⴰⵙ ⵢⵓⵙⵢ ⵡⴰⵢⴰⴷⴰ ⵏⵏⵙ ⴰⵎⵢⴰ, ⵓⵍⴰ ⵜⴰⵔⵡⴰ ⵏⵏⵙ
3 ⵀⴰ ⵏⵏ ⵔⴰⴷ ⵏⵏ ⵉⴹⵕ ⴳ ⵍⴰⴼⵉⵢⵜ ⵎⵎⵓ ⵜⵎⵥⵍⴰ
4 ⵏⵜⵜⴰ ⴷ ⵜⵎⵖⴰⵔⵜ ⵏⵏⵙ, ⵅⵜⴰⵍⵍⵉ ⵉⵔⴱⴰⵏ ⵉⴼⵔⴳⴰⵏ ⵙ ⵓⵖⴰⵔⴰⵙ ⵏ ⵓⵎⴰⵣⴰⵏ ⵏ ⵕⴱⴱⵉ
5 ⵙⵓⵍ ⵢⵉⵍⵉ ⴳ ⵓⵎⴽⵕⴹ ⵏⵏⵙ ⵉⵣⵉⴽⵔ ⵉⵍⵍⵎⵏ? ⵏⵖ ⴷ ⵡⵉ ⵏ ⵓⵣⵣⴰⵍ? 

112
[ⵜⴰⵖⵓⵙⵉ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ ⵉ ⵓⵎⴰⵣⴰⵏ ⵏⵏⵙ: ⵉⵏⵉ **ⵍⵍⴰⵀ** {**ⵊⴰⵍⵍⴰ ⵊⴰⵍⴰⵍⵓⵀⵓ**} ⵏⵜⵜⴰ ⴽⴰ ⵉⴳⴰⵏ ⵢⴰⵏ, ⵓⵔ ⵉⵍⵍⵉ ⵎⴰⴷ ⵜ ⵉⵔⵡⴰⵙⵏ
2 ⵏⵜⵜⴰ ⴽⴰ ⴰⴷ ⵉⵣⵣⴰⵏ ⴼ ⴽⵔⴰ ⵉⵍⵍⴰⵏ, ⵓⵔ ⵙⴰⵔ ⵔⴰⴷ ⵜ ⵉⵍⵉⵃ
3 ⵓⵔ ⵢⵓⵔⵡ ⵢⴰⵏ, ⵓⵍⴰ ⵢⵓⵔⵡ ⵜ ⵢⴰⵏ.
4 ⵓⵔ ⵉⵍⵍⵉ ⵎⵇⵇⴰⵔ ⴷ ⴽⵔⴰ ⵏ ⵢⴰⵏ ⵜ ⵉⵔⵡⴰⵙⵏ, ⵓⵍⴰ ⵉⴳⴰ ⴰⵙ ⴰⵏⴳⴳⵓ 

113
[ⵜⵉⴼⴰⵡⵜ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ ⵉ ⵓⵎⴰⵣⴰⵏ ⵏⵏⵙ: ⵉⵏⵉ: ⵀⴰ ⵏⵏ ⵣⵓⴳⵖ ⵙ ⵕⴱⴱⵉ ⵏ ⵓⵖⵍⴰⵢ ⵏ ⵜⵉⴼⴰⵡⵜ
2 ⴳ ⵓⵥⵓⴹ ⵏ ⴽⵔⴰ ⵙⴽⵔⵏ ⵉⵙⵎⴳⴰⵏ ⵏ ⵕⴱⴱⵉ? 
3 ⵖⵉⴽ ⴰⵏⵏ ⴷ ⵓⵥⵓⴹ ⵏ ⵢⵉⴹ ⵉⵖ ⵉⵍⵍⴰⵙ
4 ⴷ ⵓⵥⵓⴹ ⵏ ⵜⴹⵍⵎⴰⵙⵉⵏ ⵉⵖ ⴰⵙⵙⵓⵜⵓⴼⵏⵜ ⴳ ⵜⵉⵢⵔⵔⵉⵙⵉⵏ
5 ⴷ ⵓⵥⵓⴹ ⵏ ⵓⵎⴰⵏⴳⴰⵥ ⵉⵖ ⵉⵎⵎⵓⵏⵥ 

114
[ⵎⴷⴷⵏ]
ⵙ ⵢⵉⵙⵎ ⵏ ⵕⴱⴱⵉ ⴰⵎⴰⵍⵍⴰⵢ ⴰⵎⵙⵎⵓⵍⵍⵓ
1 ⵉⵏⵏⴰ ⵕⴱⴱⵉ ⵉ ⵓⵎⴰⵣⴰⵏ ⵏⵏⵙ, ⵉⵏⵉ: ⵀⴰ ⵏⵏ ⵣⵓⴳⵖ ⵙ ⵕⴱⴱⵉ ⵏ ⵎⵉⴷⴷⵏ
2 ⴰⴷ ⵜ ⵉⴳⴰⵏ ⴷ ⵓⴳⵍⵍⵉⴷ ⵏ ⵎⵉⴷⴷⵏ
3 ⵍⵍⵉ ⵉⴳⴰⵏ ⵕⴱⴱⵉ ⵏ ⵎⵉⴷⴷⵏ
4 ⴳ ⵓⵥⵓⴹ ⵏ ⵉⴱⵍⵉⵙ ⵍⵍⵉ ⵉⵃⴹⴹⵓⵏ ⵉⵖ ⵉⵜⵜⴱⴷⴰⵔ ⵕⴱⴱⵉ
5 ⵖⵡⴰⵍⵍⵉ ⵉⵙⵎⵉⵔⴽⵉⵙⵏ ⴳ ⵓⵍⴰⵡⵏ ⵏ ⵎⵉⴷⴷⵏ ⵉⵖ ⵜⵜⵓⵏ ⵕⴱⴱⵉ ⵏⵏⵙⵏ
6 ⵖⵉⴽ ⵍⵍⵉ ⵣⵓⴳⵖ ⵙ ⵕⴱⴱⵉ ⴰⵎⴰⵔ ⵓⵥⵓⴹ ⵏ ⵓⵎⴷⵓⵏ ⴷ ⵎⵉⴷⴷⵏ
